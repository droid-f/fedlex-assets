<!DOCTYPE HTML>
<!-- Generated by Aspose.Words for Java 20.7.0 --><html>
<head>
<meta http-equiv="Content-Type" content="text/html; charset=UTF-8">
<title>fedlex-data-admin-ch-eli-cc-2015-902-20160101-it-docx</title>
</head>
<body><div id="lawcontent">
<div id="preface">
<!--0.923.211 --><p class="srnummer">0.923.211 </p>
<p> RU <b>2015</b> 5895</p>
<p>Traduzione<i><sup><a href="#fn-d1364e15">1</a></sup></i></p>
<?del-struct abstand4pt><?del-struct abstand4pt><h1 class="erlasstitel">Regolamento d’applicazione<br>dell’Accordo tra il Consiglio federale svizzero<br>e il Governo della Repubblica francese<br>sulla pesca nel lago Lemano</h1>
<?del-struct abstand18pt><p>Approvato dalla Commissione consultiva il 2 ottobre 2014 </p>
<p>Concluso mediante scambio di note l’8 ottobre/17 novembre 2015</p>
<p>Entrato in vigore il 1° gennaio 2016</p>
<p> (Stato 1° gennaio 2016)</p>
<div class="footnotes"><p id="fn-d1364e15"><sup>1</sup> Dal testo originale francese.</p></div>
</div>
<div id="preamble"></div>
<main id="maintext"><section id="chap_I"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#chap_I">Capitolo I  Diritto di pesca </a>
</h1>
<div class="collapseable">
<article id="art_1"><a name="a1"></a><h6 class="heading" role="heading">
<span class="display-icon"></span><span class="external-link-icon"></span><a href="#art_1"><b>Art. 1</b> Autorizzazione di pesca </a>
</h6>
<div class="collapseable"> <p>Ogni Stato è competente per:</p>
<dl>
<dt>a)</dt>
<dd>definire le categorie di autorizzazioni di pesca professionale e di pesca ama­toriale che rilascia;</dd>
<dt>b)</dt>
<dd>definire, per ciascuna di queste categorie, gli attrezzi autorizzati fra quelli che figurano negli articoli 8–12 del presente Regolamento;</dd>
<dt>c)</dt>
<dd>limitare, per certe categorie di autorizzazioni di pesca professionale, l’uso di taluni attrezzi, in particolare il loro numero.</dd>
</dl>
</div></article><article id="art_2"><a name="a2"></a><h6 class="heading" role="heading">
<span class="display-icon"></span><span class="external-link-icon"></span><a href="#art_2"><b>Art. 2</b> Requisiti </a>
</h6>
<div class="collapseable"> <p><sup>1</sup> Nessuno può essere titolare simultaneamente di più di un’autorizzazione di pesca nel lago Lemano.</p>
<p><sup>2</sup> Le autorizzazioni di pesca professionale possono essere rilasciate unicamente alle persone che:</p>
<dl>
<dt>a)</dt>
<dd>praticano la pesca personalmente per proprio conto e a titolo di attività principale;</dd>
<dt>b)</dt>
<dd>non sono già titolari di una tale autorizzazione per acque diverse da quelle del Lemano;</dd>
<dt>c)</dt>
<dd>hanno superato l’esame organizzato dalle autorità competenti di ogni Stato per l’esercizio della pesca professionale.</dd>
</dl>
<p><sup>3</sup> I titolari di un permesso di pesca professionale possono rimpiazzarsi reciprocamente per la posa o la tesa degli attrezzi di pesca. Ogni titolare può levare solamente gli attrezzi di pesca muniti di un segnale galleggiante portante il proprio nome e cognome.</p>
</div></article><article id="art_3"><a name="a3"></a><h6 class="heading" role="heading">
<span class="display-icon"></span><span class="external-link-icon"></span><a href="#art_3"><b>Art. 3</b> Numero di autorizzazioni </a>
</h6>
<div class="collapseable"> <p><sup>1</sup> Il numero delle autorizzazioni di pesca professionale è limitato a:</p>
<dl>
<dt>a)</dt>
<dd>92 per la Svizzera;</dd>
<dt>b)</dt>
<dd>60 per la Francia.</dd>
</dl>
<p><sup>2</sup> Queste quote includono le licenze di piccola pesca in Francia e le patenti speciali in Svizzera. Tre di tali autorizzazioni sono considerate come equivalenti a un’auto­rizzazione di pesca professionale.</p>
</div></article><article id="art_4"><a name="a4"></a><h6 class="heading" role="heading">
<span class="display-icon"></span><span class="external-link-icon"></span><a href="#art_4"><b>Art. 4</b> Diritto di pesca nelle acque dell’altro Stato </a>
</h6>
<div class="collapseable"> <p><sup>1</sup> Nelle acque dell’altro Stato, i pescatori professionisti possono tendere unicamente il tramaglio.</p>
<p><sup>2</sup> Possono tendere il tramaglio unicamente all’interno della zona comune che si estende al 15 per cento della larghezza del lago da una parte e dall’altra della sua frontiera mediana a est d’una linea che collega il campanile della chiesa d’Yvoire a Villas Prangis (Club House Golf) e al 10 per cento della larghezza del lago a ovest di questa linea.</p>
<p><sup>3</sup> Hanno il diritto di ritirare i tramagli nell’insieme del lago.</p>
</div></article>
</div></section><section id="chap_I_I"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#chap_I_I">Capitolo II  Delimitazione geografica e definizioni </a>
</h1>
<div class="collapseable">
<article id="art_5"><a name="a5"></a><h6 class="heading" role="heading">
<span class="display-icon"></span><span class="external-link-icon"></span><a href="#art_5"><b>Art. 5</b> Confini tra il lago, gli immissari e l’emissario </a>
</h6>
<div class="collapseable"> <p><sup>1</sup> Il confine tra il lago e i suoi immissari è costituito dal prolungamento delle rive naturali del lago.</p>
<p><sup>2</sup> Il confine tra il lago e l’emissario Rodano è costituito dal lato a monte del ponte del Monte Bianco a Ginevra.</p>
</div></article><article id="art_6"><a name="a6"></a><h6 class="heading" role="heading">
<span class="display-icon"></span><span class="external-link-icon"></span><a href="#art_6"><b>Art. 6</b> Zone lacustri </a>
</h6>
<div class="collapseable"> <p><sup>1</sup> Le formazioni litoranee sono la zona del lago che si estende dalla riva verso il largo, formando un terrazzo litoraneo sommerso in lieve pendenza.</p>
<p><sup>2</sup> Il declivio è la zona a forte pendenza che forma una scarpata costeggiante le formazioni litoranee verso il largo.</p>
<p><sup>3</sup> Il bordo del declivio è la zona di rottura di pendenza tra le formazioni litoranee e il declivio.</p>
<p><sup>4</sup> Il profondo è la regione profonda del lago a partire dai piedi del declivio.</p>
</div></article><article id="art_7"><a name="a7"></a><h6 class="heading" role="heading">
<span class="display-icon"></span><span class="external-link-icon"></span><a href="#art_7"><b>Art. 7</b> Tipi di pesca </a>
</h6>
<div class="collapseable"> <p><sup>1</sup> Per pesca passiva s’intende quella dove il pescatore interviene soltanto per tendere o ritirare l’attrezzo, senza tuttavia manovrarlo durante il procedimento di cattura propriamente detto.</p>
<p><sup>2</sup> Per pesca attiva s’intende quella dove il pescatore manovra l’attrezzo durante il procedimento di cattura.</p>
<p><sup>3</sup> Per pesca in battuta s’intende il fatto di cacciare volontariamente il pesce in direzione della rete.</p>
</div></article><article id="art_8"><a name="a8"></a><h6 class="heading" role="heading">
<span class="display-icon"></span><span class="external-link-icon"></span><a href="#art_8"><b>Art. 8</b> Attrezzi di pesca </a>
</h6>
<div class="collapseable"> <p><sup>1</sup> La pesca si esercita per mezzo di tre tipi di attrezzi:</p>
<dl>
<dt>a)</dt>
<dd>le reti;</dd>
<dt>b)</dt>
<dd>le trappole;</dd>
<dt>c)</dt>
<dd>gli ami montati sui fili e sulle lenze.</dd>
</dl>
<p><sup>2</sup> Un attrezzo è detto flottante quando è sospeso nell’acqua per mezzo di galleg­gianti; un attrezzo flottante può essere ancorato o alla deriva.</p>
<p><sup>3</sup> Un attrezzo è detto alleggiato quando è in parte flottante e in parte da posa.</p>
<p><sup>4</sup> Un attrezzo è detto da posa o da fondo quando giace sul fondo.</p>
<p><sup>5</sup> Qualsiasi attrezzo trainato da un natante azionato appositamente è considerato a strascico.</p>
</div></article><article id="art_9"><a name="a9"></a><h6 class="heading" role="heading">
<span class="display-icon"></span><span class="external-link-icon"></span><a href="#art_9"><b>Art. 9</b> Reti </a>
</h6>
<div class="collapseable"> <p><sup>1</sup> Per rete s’intende qualsiasi attrezzo di pesca comprendente un intreccio morbido fatto di maglie in fibre naturali o sintetiche.</p>
<p><sup>2</sup> La rete a intreccio semplice comprende una sola parete di maglie.</p>
<p><sup>3</sup> La rete a tramaglio comprende uno strato a maglie larghe e uno strato sovrapposto a maglie strette o tre strati sovrapposti, con i due esterni a maglie larghe e quello interno composto di maglie più strette.</p>
<p><sup>4</sup> La bedina è una rete utilizzata nella pesca attiva e composta da due parti di forma allungata, chiamate bracci, collegate da una parte a forma di sacco. Si distinguono due tipi di bedina: la bedina vera e propria e la paranza.</p>
<p><sup>5</sup> La rete da ghiozzi è una rete adibita alla cattura di piccoli ciprinidi.</p>
<p><sup>6</sup> Il bilancino è una rete quadrata mantenuta tesa per mezzo di archetti riuniti alla loro sommità.</p>
<p><sup>7</sup> Il guadino o guadino a mano è una rete a forma di tasca, munito di un manico e montato su un quadro rigido.</p>
<p><sup>8</sup> S’intende per:</p>
<dl>
<dt>a)</dt>
<dd>serie di reti, un insieme di reti attaccate le une alle altre;</dd>
<dt>b)</dt>
<dd>ralinga superiore, la cordicella delimitante il bordo superiore della rete;</dd>
<dt>c)</dt>
<dd>ralinga inferiore, la cordicella delimitante il bordo inferiore della rete;</dd>
<dt>d)</dt>
<dd>ritirare, il fatto di estrarre completamente dall’acqua la rete;</dd>
<dt>e)</dt>
<dd>ristagnare o lasciare sul posto, il fatto di esaminare le reti sollevandole interamente dalla ralinga superiore, ma senza ritirarle.</dd>
</dl>
</div></article><article id="art_10"><a name="a10"></a><h6 class="heading" role="heading">
<span class="display-icon"></span><span class="external-link-icon"></span><a href="#art_10"><b>Art. 10</b> Trappole </a>
</h6>
<div class="collapseable"> <p><sup>1</sup> Il bertovello è una trappola per pesci o gamberi costituito da una rete di maglie in fibre naturali o sintetiche o di filo metallico, il tutto teso in maniera rigida su un’armatura.</p>
<p><sup>2</sup> La bottiglia per pesci da esca o acchiappamosche è una trappola per pesci costituita da un recipiente il cui fondo concavo è forato al centro.</p>
<p><sup>3</sup> La bilancia per gamberi è una trappola posta sul fondo e collegata alla superficie da un filo. È costituita da uno o più anelli sovrapposti, collegati fra loro da un reti­colo o da una rete. L’anello inferiore è richiuso da un reticolo o da una rete.</p>
</div></article><article id="art_10_a"><a name="a10a"></a><h6 class="heading" role="heading">
<span class="display-icon"></span><span class="external-link-icon"></span><a href="#art_10_a"><b>Art. 10</b><i>a</i> Ami </a>
</h6>
<div class="collapseable"> <p>Un amo è un uncino con o senza ardiglione collocato all’estremità o sulla lunghezza di una lenza o di un filo. Può essere semplice, doppio o triplo.</p>
</div></article><article id="art_11"><a name="a11"></a><h6 class="heading" role="heading">
<span class="display-icon"></span><span class="external-link-icon"></span><a href="#art_11"><b>Art. 11</b> Filo </a>
</h6>
<div class="collapseable"> <p>Si tratta di un attrezzo costituito da uno o più ami montati su un filo fisso (palamito) o flottante, utilizzato per una pesca passiva.</p>
</div></article><article id="art_12"><a name="a12"></a><h6 class="heading" role="heading">
<span class="display-icon"></span><span class="external-link-icon"></span><a href="#art_12"><b>Art. 12</b> Lenze </a>
</h6>
<div class="collapseable"> <p><sup>1</sup> La lenza è costituita da uno o più ami montati su un filo; il tutto è utilizzato per una pesca attiva.</p>
<p><sup>2</sup> La lenza galleggiante è una lenza munita di un galleggiante fisso.</p>
<p><sup>3</sup> La lenza da fondo è una lenza con piombini munita di un galleggiante scorrevole o senza galleggiante.</p>
<p><sup>4</sup> La moschetta è una lenza da fondo con piombini senza galleggiante, spinta da un movimento verticale.</p>
<p><sup>5</sup> La lenza da posa è una lenza con piombini il cui piombino o i cui piombini giacciono sul fondo.</p>
<p><sup>6</sup> La lenza da lancio è una lenza con piombini senza galleggiante o munita di un galleggiante scorrevole, la cui esca è lanciata al largo e poi riportata attivamente verso il pescatore.</p>
<p><sup>7</sup> La tirlindana è trainata da un natante azionato appositamente.</p>
</div></article><article id="art_12_a"><a name="a12a"></a><h6 class="heading" role="heading">
<span class="display-icon"></span><span class="external-link-icon"></span><a href="#art_12_a"><b>Art. 12</b><i>a</i> Specie del lago </a>
</h6>
<div class="collapseable"> <p>La lista delle specie di pesci e di gamberi indigene del lago Lemano o acclimatate figura nell’allegato 1-A del presente Regolamento; quella delle specie immesse e indesiderate figura nell’allegato 1-B.</p>
</div></article>
</div></section><section id="chap_II_I"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#chap_II_I">Capitolo III  Attrezzi e mezzi di pesca vietati </a>
</h1>
<div class="collapseable">
<article id="art_13"><a name="a13"></a><h6 class="heading" role="heading">
<span class="display-icon"></span><span class="external-link-icon"></span><a href="#art_13"><b>Art. 13</b> Attrezzi e mezzi vietati </a>
</h6>
<div class="collapseable"> <p><sup>1</sup> È vietato utilizzare per la pesca:</p>
<dl>
<dt>a)</dt>
<dd>sostanze destinate a stordire i pesci, esplosivi, sostanze tossiche o la corrente elettrica;</dd>
<dt>b)</dt>
<dd>armi da fuoco;</dd>
<dt>c)</dt>
<dd>attrezzi per arpionare i pesci, come per esempio la gaffa;</dd>
<dt>d)</dt>
<dd>lacci;</dd>
<dt>e)</dt>
<dd>prodotti chimici, mezzi ottici o acustici elettronici che servono ad attirare i pesci;</dd>
<dt>f)</dt>
<dd>attrezzi per la pesca subacquea.</dd>
</dl>
<p><sup>2</sup> Sono vietate la cattura dei pesci con le mani e la pesca alla sciabica.</p>
</div></article><article id="art_14"><a name="a14"></a><h6 class="heading" role="heading">
<span class="display-icon"></span><span class="external-link-icon"></span><a href="#art_14"><b>Art. 14</b> Apparecchi vietati </a>
</h6>
<div class="collapseable"> <p>Sui natanti utilizzati per la pesca con la bedina oppure su un natante che partecipa a detta pesca è vietata la detenzione di apparecchi di sondaggio a onde o sonar per la rilevazione dei pesci.</p>
</div></article><article id="art_15"><a name="a15"></a><h6 class="heading" role="heading">
<span class="display-icon"></span><span class="external-link-icon"></span><a href="#art_15"><b>Art. 15</b> Pesca in battuta </a>
</h6>
<div class="collapseable"> <p>La pesca in battuta è vietata.</p>
</div></article>
</div></section><section id="chap_I_V"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#chap_I_V">Capitolo IV Norme di utilizzazione degli attrezzi autorizzati per la pesca professionale </a>
</h1>
<div class="collapseable">
<br><article id="art_16"><a name="a16"></a><h6 class="heading" role="heading">
<span class="display-icon"></span><span class="external-link-icon"></span><a href="#art_16"><b>Art. 16</b> Determinazione della dimensione delle reti </a>
</h6>
<div class="collapseable"> <p>La lunghezza di una rete è riferita a quella del suo bordo superiore e la sua altezza a quella della sua parete di maglie, queste ultime essendo aperte.</p>
</div></article><article id="art_17"><a name="a17"></a><h6 class="heading" role="heading">
<span class="display-icon"></span><span class="external-link-icon"></span><a href="#art_17"><b>Art. 17</b> Determinazione della dimensione delle maglie delle reti e dei bertovelli </a>
</h6>
<div class="collapseable"> <p><sup>1</sup> La misurazione delle maglie deve essere effettuata con uno strumento graduato in millimetri. Le uniche maglie autorizzate sono:</p>
<dl>
<dt>a)</dt>
<dd>per le reti, le maglie quadrate o a losanga;</dd>
<dt>b)</dt>
<dd>per i bertovelli, le maglie quadrate, rettangolari o esagonali.</dd>
</dl>
<p><sup>2</sup> Le maglie devono essere misurate su reti precedentemente bagnate me­diante permanenza in acqua. Per procedere alla misurazione occorre tendere, nel senso della lunghezza, una maglia della rete, senza tuttavia tirarla: si misura così la distanza fra due nodi in diagonale; la misurazione va ripetuta per quattro maglie contigue. Il risultato di ognuna delle cinque misurazioni viene poi diviso per due. Tutta l’operazione va ripetuta su un’altra parte della rete. La media delle dieci misure così ottenute rappresenta la dimensione delle maglie della rete.</p>
<p><sup>3</sup> Per determinare le dimensioni delle maglie dei bertovelli, occorre misurare la distanza più breve fra due lati paralleli della maglia, senza tenere conto dello spes­sore del filo. La misurazione viene ripetuta su dieci maglie contigue. La media delle dieci misure così ottenute rappresenta la dimensione delle maglie del bertovello.</p>
</div></article><article id="art_18"><a name="a18"></a><h6 class="heading" role="heading">
<span class="display-icon"></span><span class="external-link-icon"></span><a href="#art_18"><b>Art. 18</b> Bedine (bedina e paranza) </a>
</h6>
<div class="collapseable"> <p><sup>1</sup> La bedina e la paranza devono essere ritirate non appena sono state posate. È vietato trainarle.</p>
<p><sup>2</sup> Il sacco della bedina può essere tirato nella barca soltanto dopo aver lasciato fug­gire i pesci in grado di attraversare le maglie.</p>
</div></article><article id="art_19"><a name="a19"></a><h6 class="heading" role="heading">
<span class="display-icon"></span><span class="external-link-icon"></span><a href="#art_19"><b>Art. 19</b> Bedina  </a>
</h6>
<div class="collapseable"> <p><sup>1</sup> I bracci della bedina non devono misurare più di 120 m di lunghezza ciascuno e 40 m di altezza; il sacco non deve misurare più di 25 m di profondità. Le maglie devono misurare almeno 35 mm per il sacco e almeno 40 mm per i bracci.</p>
<p><sup>2</sup> L’uso della bedina è vietato:</p>
<dl>
<dt>a)</dt>
<dd>il sabato a partire dalle ore 12 e la domenica;</dd>
<dt>b)</dt>
<dd>durante il periodo di chiusura della pesca dei salmonidi;</dd>
<dt>c)</dt>
<dd>dalla data dell’apertura della pesca dei salmonidi al 31 gennaio nelle zone dei salmerini di cui all’articolo 47;</dd>
<dt>d)</dt>
<dd>dal 15 aprile al 30 giugno, a meno di 100 m dalla riva e nelle acque con una profondità inferiore a 30 m.</dd>
</dl>
</div></article><article id="art_20"><a name="a20"></a><h6 class="heading" role="heading">
<span class="display-icon"></span><span class="external-link-icon"></span><a href="#art_20"><b>Art. 20</b> Paranza </a>
</h6>
<div class="collapseable"> <p><sup>1</sup> I bracci della paranza non devono misurare più di 100 m di lunghezza ciascuno e 20 m di altezza; il sacco non deve misurare più di 20 m di profondità. Le maglie devono misurare almeno 22 mm per il sacco e almeno 30 mm per i bracci, ad eccezione delle parti dei bracci vicini al sacco per una larghezza massima di 20 m, dove le maglie devono misurare almeno 25 mm.</p>
<p><sup>2</sup> L’uso della paranza è vietato:</p>
<dl>
<dt>a)</dt>
<dd>il sabato a partire dalle ore 12 e la domenica;</dd>
<dt>b)</dt>
<dd>dal 1° maggio al 25 maggio e dal 15 novembre al 31 marzo;</dd>
<dt>c)</dt>
<dd>sempre nelle zone del lago in cui la profondità supera 45 m.</dd>
</dl>
<p><sup>3</sup> Il pescatore che pesca con la paranza può esigere, mediante preavviso, che gli altri attrezzi tesi o posati nelle zone di traino di questa rete e i natanti che stazionano in tali luoghi siano spostati dal rispettivo proprietario, ma ciò unicamente per questo tipo di pesca.</p>
</div></article><article id="art_21"><a name="a21"></a><h6 class="heading" role="heading">
<span class="display-icon"></span><span class="external-link-icon"></span><a href="#art_21"><b>Art. 21</b> Tramaglio </a>
</h6>
<div class="collapseable"> <p><sup>1</sup> Il tramaglio è una rete flottante. Non deve misurare più di 120 m di lunghezza e 20 m di altezza; la dimensione delle maglie non dev’essere inferiore a 48 mm.</p>
<p><sup>2</sup> È consentito utilizzare otto tramagli al massimo.</p>
<p><sup>3</sup> L’impiego del tramaglio è sottoposto alle seguenti restrizioni:</p>
<dl>
<dt>a)</dt>
<dd>è vietato durante il periodo di protezione dei salmonidi;</dd>
<dt>b)</dt>
<dd>è vietato nelle zone del lago la cui profondità è inferiore a 30 m;</dd>
<dt>c)</dt>
<dd>la posa della rete è autorizzata a partire dalle ore 16 e la levata deve avvenire entro le ore 10. Un’unica levata è autorizzata tra le ore 16 e le ore 10. Tuttavia, dal 15 maggio al 15 settembre, la posa della rete è autorizzata a partire dalle ore 17 e la levata deve avvenire entro le ore 10. Un’unica levata è autorizzata tra le ore 17 e le ore 10;</dd>
<dt>d)</dt>
<dd>l’intervallo tra la superficie dell’acqua e il bordo superiore dev’essere di almeno 3 m. Tuttavia, dall’apertura della pesca dei salmonidi al 31 maggio, l’intervallo può essere di 2 m al minimo per le reti in monofilo;</dd>
<dt>e)</dt>
<dd>i tramagli ancorati non possono essere posati simultaneamente a reti da trota ancorate.</dd>
</dl>
</div></article><article id="art_22"><a name="a22"></a><h6 class="heading" role="heading">
<span class="display-icon"></span><span class="external-link-icon"></span><a href="#art_22"><b>Art. 22</b> Reti da trote </a>
</h6>
<div class="collapseable"> <p><sup>1</sup> La rete da trote è una rete flottante ancorata, che può essere tesa a filo d’acqua. Non deve misurare più di 100 m di lunghezza e 3 m di altezza; la dimensione delle maglie non dev’essere inferiore a 48 mm.</p>
<p><sup>2</sup> È consentito utilizzare 3 reti da trote al massimo.</p>
<p><sup>3</sup> L’impiego della rete da trote è sottoposto alle seguenti restrizioni:</p>
<dl>
<dt>a)</dt>
<dd>la rete è autorizzata soltanto a partire dalla data di apertura della pesca dei salmonidi e fino al 31 marzo;</dd>
<dt>b)</dt>
<dd>dev’essere posata dopo le ore 16 e levata prima delle ore 9.</dd>
</dl>
</div></article><article id="art_23"><a name="a23"></a><h6 class="heading" role="heading">
<span class="display-icon"></span><span class="external-link-icon"></span><a href="#art_23"><b>Art. 23</b> Tramaglio di fondo </a>
</h6>
<div class="collapseable"> <p><sup>1</sup> È consentito utilizzare al massimo:</p>
<dl>
<dt>a)</dt>
<dd>10 tramagli di fondo aventi una lunghezza massima di 100 m, un’altezza massima di 4,20 m e maglie di almeno 35 mm;</dd>
<dt>b)</dt>
<dd>4 tramagli di fondo aventi una lunghezza massima di 100 m, un’altezza massima di 8 m e maglie di almeno 40 mm.</dd>
</dl>
<p><sup>2</sup> L’impiego del tramaglio di fondo è sottoposto alle seguenti restrizioni:</p>
<dl>
<dt>a)</dt>
<dd>è vietato durante il periodo di protezione dei salmonidi; durante questo periodo resta tuttavia autorizzata la pesca del luccio mediante un massimo di 4 tramagli di fondo aventi maglie di almeno 80 mm, una lunghezza massima di 100 m l’uno e un’altezza massima di 4,20 m; questi attrezzi devono essere posati perpendicolarmente alla riva e levati o ristagnati ogni giorno;</dd>
<dt>b)</dt>
<dd>dal 1° maggio al 31 maggio è vietato utilizzare reti con maglie inferiori a 50 mm a meno di 30 m di profondità;</dd>
<dt>c)</dt>
<dd>la rete dev’essere tesa sul fondo lasciando uno spazio libero di almeno 2 m fra la superficie dell’acqua e il bordo superiore della rete;</dd>
<dt>d)</dt>
<dd>il numero massimo di reti posate in una serie non dev’essere superiore a 8, ad eccezione del settore della baia di Sciez dove il numero di reti posate in una serie non dovrà essere superiore a 4;</dd>
<dt>e)</dt>
<dd>nelle acque ginevrine diverse da quelle dell’enclave di Céligny, queste reti possono essere posate soltanto perpendicolarmente alla riva.</dd>
</dl>
</div></article><article id="art_24"><a name="a24"></a><h6 class="heading" role="heading">
<span class="display-icon"></span><span class="external-link-icon"></span><a href="#art_24"><b>Art. 24</b> Piccola rete </a>
</h6>
<div class="collapseable"> <p><sup>1</sup> La piccola rete è a intreccio semplice. Non deve misurare più di 100 m di lun­ghezza e 2 m di altezza.</p>
<p><sup>2</sup> L’impiego della piccola rete è sottoposto alle seguenti restrizioni:</p>
<dl>
<dt>a)</dt>
<dd>la piccola rete flottante o alleggiata dev’essere ancorata;</dd>
<dt>b)</dt>
<dd>il numero massimo di reti posate in una serie non dev’essere superiore a 8, ad eccezione del settore della baia di Sciez dove il numero di reti posate in una serie non dovrà essere superiore a 4;</dd>
<dt>c)</dt>
<dd>nelle acque ginevrine diverse da quelle di Céligny, queste reti possono essere posate soltanto perpendicolarmente alla riva;</dd>
<dt>d)</dt>
<dd>l’intervallo tra la superficie dell’acqua e il bordo superiore dev’essere di almeno 2 m. Tuttavia, dal 1° febbraio al 30 settembre, questo intervallo può essere inferiore a 2 m per le reti da posa, a condizione che siano posate al più presto un’ora prima del tramonto e ritirate al più tardi un’ora dopo l’alba. Questa deroga non si applica né nei porti né entro un raggio di 50 m dalla loro entrata.</dd>
</dl>
</div></article><article id="art_25"><a name="a25"></a><h6 class="heading" role="heading">
<span class="display-icon"></span><span class="external-link-icon"></span><a href="#art_25"><b>Art. 25</b> Piccola rete a maglie inferiori a 32 mm </a>
</h6>
<div class="collapseable"> <p><sup>1</sup> È consentito utilizzare al massimo 10 piccole reti aventi maglie da 23 a 31,9 mm. Soltanto 6 reti possono avere maglie inferiori a 26 mm. Una rete di 100 m di lunghezza può essere sostituita da 2 reti di una lunghezza massima di 50 m.</p>
<p><sup>2</sup> È vietato a un pescatore avere simultaneamente sul suo natante trote, salmerini, coregoni e lucci e piccole reti a maglie comprese tra 28 e 31,9 mm.</p>
<p><sup>3</sup> L’impiego di piccole reti a maglie inferiori a 32 mm è sottoposto alle seguenti restrizioni:</p>
<dl>
<dt>a)</dt>
<dd>è vietato dal 1° maggio al 25 maggio;</dd>
<dt>b)</dt>
<dd>dal 26 maggio al 31 ottobre, le reti non possono essere posate a oltre 35 m di profondità;</dd>
<dt>c)</dt>
<dd>dal 1° novembre al 31 marzo le reti non possono essere posate a oltre 50 m di profondità;</dd>
<dt>d)</dt>
<dd>dal 1° aprile al 30 aprile soltanto 4 reti possono essere posate a meno di 15 m di profondità.</dd>
</dl>
</div></article><article id="art_26"><a name="a26"></a><h6 class="heading" role="heading">
<span class="display-icon"></span><span class="external-link-icon"></span><a href="#art_26"><b>Art. 26</b> Piccola rete di almeno 32 mm di maglia </a>
</h6>
<div class="collapseable"> <p><sup>1</sup> Al posto e invece dei tramagli di fondo di cui all’articolo 23, il pescatore può utilizzare un numero massimo di 30 piccole reti di fondo aventi maglie di almeno 32 mm. Solamente 15 di queste reti possono essere utilizzate a oltre 45 m di profondità.</p>
<p><sup>2</sup> Le restrizioni di utilizzazione dei tramagli di fondo di cui all’articolo 23 capo­­verso 2 si applicano parimenti a queste reti.</p>
</div></article><article id="art_27"><a name="a27"></a><h6 class="heading" role="heading">
<span class="display-icon"></span><span class="external-link-icon"></span><a href="#art_27"><b>Art. 27</b> Piccola rete flottante da 32 a 39,9 mm di maglia </a>
</h6>
<div class="collapseable"> <p><sup>1</sup> È consentito utilizzare al massimo 8 piccole reti flottanti ancorate con maglie da 32 a 39,9 mm. Il numero delle reti è incluso nel contingente di 30 piccole reti di cui all’articolo 26 capoverso 1.</p>
<p><sup>2</sup> L’impiego delle piccole reti flottanti con maglie da 32 a 39,9 mm è sottoposto alle seguenti restrizioni:</p>
<dl>
<dt>a)</dt>
<dd>è vietato durante il periodo di protezione dei salmonidi;</dd>
<dt>b)</dt>
<dd>le reti possono essere tese soltanto nelle zone del lago la cui profondità è superiore a 35 m. Devono essere tese almeno a 8 m sotto la superficie dell’acqua e almeno a 10 m sopra il fondo del lago.</dd>
</dl>
</div></article><article id="art_28"><a name="a28"></a><h6 class="heading" role="heading">
<span class="display-icon"></span><span class="external-link-icon"></span><a href="#art_28"><b>Art. 28</b> Rete a tramaglio per la pesca della bottatrice </a>
</h6>
<div class="collapseable"> <p><sup>1</sup> La rete a tramaglio non deve misurare più di 100 m di lunghezza e 2 m di altezza; le sue maglie non devono essere inferiori a 23 mm.</p>
<p><sup>2</sup> È possibile utilizzare 8 tramagli al massimo. Il numero di reti posate in una serie è limitato a 4.</p>
<p><sup>3</sup> L’utilizzo delle reti a tramaglio sono sottoposte alle seguenti restrizioni:</p>
<dl>
<dt>a)</dt>
<dd>vietate dal 1° al 25 maggio;</dd>
<dt>b)</dt>
<dd>in deroga al capoverso 1, a ovest della linea che collega il campanile della chiesa d’Yvoire a Villaz Prangins (Club House Golf), oltre 1400 m dalle rive. Inoltre, in detta zona, le reti a tramaglio devono avere un’altezza massima di 1 m e una maglia di soli 23 mm.</dd>
</dl>
</div></article><article id="art_29"><a name="a29"></a><h6 class="heading" role="heading">
<span class="display-icon"></span><span class="external-link-icon"></span><a href="#art_29"><b>Art. 29</b> Rete da ghiozzi </a>
</h6>
<div class="collapseable"> <p><sup>1</sup> La rete da ghiozzi non deve avere oltre 100 m di lunghezza e 2 m di altezza e le maglie devono essere di almeno 12 mm e di 16 mm al massimo.</p>
<p><sup>2</sup> È consentito utilizzare al massimo 2 reti da ghiozzi. Ogni rete di 100 m può essere sostituita da 2 reti di 50 m.</p>
<p><sup>3</sup> L’impiego della rete da ghiozzi è sottoposto alle seguenti restrizioni:</p>
<dl>
<dt>a)</dt>
<dd>è vietato dal 1° maggio al 15 giugno;</dd>
<dt>b)</dt>
<dd>la rete da ghiozzi può essere utilizzata soltanto per la cattura dei ciprinidi;</dd>
<dt>c)</dt>
<dd>può essere tesa a filo d’acqua o posata sul fondo, unicamente nelle zone la cui profondità è inferiore a 5 m.</dd>
</dl>
</div></article><article id="art_30"><a name="a30"></a><h6 class="heading" role="heading">
<span class="display-icon"></span><span class="external-link-icon"></span><a href="#art_30"><b>Art. 30</b> Assemblaggio di reti </a>
</h6>
<div class="collapseable"> <p><sup>1</sup> È vietato assemblare reti nel senso dell’altezza.</p>
<p><sup>2</sup> È vietato a due pescatori riunire le loro serie di reti. Le serie di tramagli possono tuttavia essere riunite a condizione d’essere distanziate di almeno 10 m.</p>
</div></article><article id="art_31"><a name="a31"></a><h6 class="heading" role="heading">
<span class="display-icon"></span><span class="external-link-icon"></span><a href="#art_31"><b>Art. 31</b> Bertovello per pesci </a>
</h6>
<div class="collapseable"> <p><sup>1</sup> Il bertovello per pesci deve avere delle maglie di almeno 23 mm. Il volume del bertovello non deve eccedere 4 m<sup>3</sup>, dispositivo d’entrata compreso.</p>
<p><sup>2</sup> È consentito utilizzare al massimo 8 bertovelli per pesci.</p>
<p><sup>3</sup> L’impiego del bertovello è sottoposto alle seguenti restrizioni:</p>
<dl>
<dt>a)</dt>
<dd>è vietato utilizzarlo dal 1° maggio al 25 maggio;</dd>
<dt>b)</dt>
<dd>l’intervallo tra la superficie dell’acqua e la sommità del bertovello dev’es­sere di almeno 2 m, tranne se è collocato a meno di 2 m dalle rive o da una diga o se è segnalato conformemente alle disposizioni dell’ordinanza sulla navigazione.</dd>
</dl>
</div></article><article id="art_32"><a name="a32"></a><h6 class="heading" role="heading">
<span class="display-icon"></span><span class="external-link-icon"></span><a href="#art_32"><b>Art. 32</b> Bertovello per gamberi (cassa per gamberi) </a>
</h6>
<div class="collapseable"> <p><sup>1</sup> Il bertovello per gamberi deve avere un volume massimo di 100 litri; può essere munito di una o due entrate.</p>
<p><sup>2</sup> È consentito utilizzare al massimo 20 bertovelli per gamberi.</p>
<p><sup>3</sup> Dev’essere utilizzato unicamente per la cattura di gamberi.</p>
</div></article><article id="art_32_bis"><a name="a32bis"></a><h6 class="heading" role="heading">
<span class="display-icon"></span><span class="external-link-icon"></span><a href="#art_32_bis"><b>Art. </b><b>32</b><sup>bis</sup> Bertovello per tinche e carpe </a>
</h6>
<div class="collapseable"> <p><sup>1</sup> Il bertovello per la cattura delle tinche e delle carpe deve avere una maglia di almeno 100 mm. Il volume del bertovello non deve essere superiore a 4 m<sup>3</sup>, dispositivo d’entrata compreso.</p>
<p><sup>2</sup> È consentito utilizzare al massimo 3 bertovelli.</p>
</div></article><article id="art_33"><a name="a33"></a><h6 class="heading" role="heading">
<span class="display-icon"></span><span class="external-link-icon"></span><a href="#art_33"><b>Art. 33</b> Fili flottanti e fissi </a>
</h6>
<div class="collapseable"> <p><sup>1</sup> I fili flottanti o fissi (palamiti) devono avere una lunghezza massima di 100 m e comportare al massimo 50 ami con o senza ardiglione; gli ami devono avere un’apertura di almeno 10 mm.</p>
<p><sup>2</sup> L’impiego dei fili flottanti o dei palamiti è sottoposto alle seguenti restrizioni:</p>
<dl>
<dt>a)</dt>
<dd>devono essere posati perpendicolarmente alla riva;</dd>
<dt>b)</dt>
<dd>la loro utilizzazione è vietata durante il periodo di protezione dei salmonidi;</dd>
<dt>c)</dt>
<dd>il loro numero è limitato a 2 fili per pescatore;</dd>
<dt>d)</dt>
<dd>devono essere ancorati.</dd>
</dl>
</div></article><article id="art_34"><a name="a34"></a><h6 class="heading" role="heading">
<span class="display-icon"></span><span class="external-link-icon"></span><a href="#art_34"><b>Art. 34</b> Segnalazione degli attrezzi da pesca professionali </a>
</h6>
<div class="collapseable"> <p><sup>1</sup> Ogni attrezzo da pesca posato o teso nell’acqua deve essere munito di un contrassegno galleggiante con il cognome e il nome, che permetta di identificare in modo leggibile il titolare del permesso di pesca.</p>
<p><sup>2</sup> I contrassegni di segnalazione devono essere legati a un attrezzo da pesca, fatta eccezione per quelli concernenti il tramaglio flottante ancorato e la rete per trote, fino al 31 marzo.</p>
<p><sup>3</sup> I tramagli devono essere segnalati mettendo a un’estremità della serie un guidone nero largo almeno 0,40 m e alto almeno 0,70 m, ad almeno 1,40 m sopra il pelo dell’acqua, e all’altra estremità una luce ordinaria bianca fissa.</p>
<p><sup>4</sup> Le reti per trote devono essere segnalate a ogni estremità della serie:</p>
<dl>
<dt>a)</dt>
<dd>con una luce ordinaria bianca fissa;</dd>
<dt>b)</dt>
<dd>con un galleggiante sormontato da un guidone giallo. Il guidone dev’essere collocato sull’asse della rete a una distanza compresa fra 5 e 10 m dalla luce fissa. Dev’essere largo almeno 0,40 m e alto almeno 0,70 m; il suo bordo superiore deve trovarsi ad almeno 1,40 m sopra il pelo dell’acqua ed essere teso perpendicolarmente all’asta. I galleggianti possono essere lasciati al loro posto durante la giornata, ma il guidone giallo deve essere lasciato a guisa di segnale.</dd>
</dl>
<p><sup>5</sup> Le reti da posa devono essere segnalate mediante i seguenti dispositivi:</p>
<dl>
<dt>a)</dt>
<dd>le piccole reti devono essere segnalate a ognuna delle estremità mediante un galleggiante rosso dal lato riva e un galleggiante nero dal lato lago, di un’altezza di almeno 0,30 m sopra il pelo dell’acqua e del volume di almeno 4 litri. Nelle acque ginevrine diverse da quelle di Céligny, il galleggiante rosso dev’essere collocato verso la riva destra e il galleggiante nero verso la riva sinistra. </dd>
<dt>b)</dt>
<dd>Le reti di oltre 2 m di altezza devono essere segnalate a ognuna delle estremità da un galleggiante sormontato da un guidone di 0,50 m di lato, rosso dal lato terra e nero dal lato lago, fissato a 0,50 m sopra il pelo dell’acqua. Nelle acque ginevrine diverse da quelle di Céligny, il guidone rosso deve essere collocato verso la riva destra e il guidone nero verso la riva sinistra. A ovest della linea che collega il campanile della chiesa d’Yvoire a Villaz Prangins (Club House Golf), i suddetti galleggianti possono essere sostituiti da una sola bandiera rossa di 1 m di lato, fissata a 1,40 m sopra il pelo dell’acqua. </dd>
<dt>c)</dt>
<dd>Per segnalare una sola rete tesa perpendicolarmente alla riva, i dispositivi di cui alla lettera a possono essere sostituiti da un guidone ad asta rosso e nero di un’altezza di almeno 0,50 m sopra il pelo dell’acqua, collocato dal lato riva.</dd>
</dl>
<p><sup>6</sup> Il bertovello per pesci dev’essere segnalato con un galleggiante bianco sormontato da un guidone bianco alto almeno 0,15 m e largo almeno 0,20 m collocato ad almeno 0,30 m sopra il pelo dell’acqua. Tuttavia, nei porti, le autorità competenti di ogni Stato possono approntare dispositivi particolari per facilitare la navigazione.</p>
<p><sup>7</sup> Il bertovello per la cattura delle tinche e delle carpe deve essere segnalato mediante un galleggiante bianco sormontato da un guidone verde alto 0,15 m e largo 0,20 m collocato ad almeno 0,30 m sopra il pelo dell’acqua.</p>
<p><sup>8</sup> Il bertovello per gamberi dev’essere segnalato con un galleggiante bianco sormon-tato da un guidone giallo alto 0,15 m e largo 0,20 m collocato ad almeno 0,30 m sopra il pelo dell’acqua. Tuttavia, le serie di 10 nasse possono essere segnalate con un unico segnale.</p>
<p><sup>9</sup> I fili flottanti o fissi (palamiti) devono essere segnalati a ognuna delle estremità da una bandiera bianconera alta 0,15 m e larga 0,20 m collocata ad almeno 0,30 m sopra il pelo dell’acqua.</p>
</div></article>
</div></section><section id="chap_V"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#chap_V">Capitolo V Norme di utilizzazione degli attrezzi autorizzati per la pesca professionale e la pesca amatoriale </a>
</h1>
<div class="collapseable">
<br><article id="art_35"><a name="a35"></a><h6 class="heading" role="heading">
<span class="display-icon"></span><span class="external-link-icon"></span><a href="#art_35"><b>Art. 35</b> Tirlindana </a>
</h6>
<div class="collapseable"> <p><sup>1</sup> Le tirlindane non devono né misurare più di 200 m di lunghezza a partire dalla parte posteriore del natante, né scostarsi di oltre 50 m da una parte e dall’altra dell’asse del suddetto natante.</p>
<p><sup>2</sup> Esse possono essere munite al massimo di 20 esche per pescatore e al massimo 30 esche per natante e ogni esca può essere munita al massimo di 3 ami semplici, doppi o tripli con o senza ardiglione.</p>
<p><sup>3</sup> È vietato utilizzare lenze da traino durante il periodo di protezione dei salmonidi, eccettuate quelle autorizzate per la pesca del luccio, munite al massimo di 10 esche costituite da un corpo lungo almeno 18 cm (senza paletta e ami), ciascuna con 3 ami semplici, doppi o tripli, per natante.</p>
</div></article><article id="art_36"><a name="a36"></a><h6 class="heading" role="heading">
<span class="display-icon"></span><span class="external-link-icon"></span><a href="#art_36"><b>Art. 36</b> Altre lenze </a>
</h6>
<div class="collapseable"> <p><sup>1</sup> È consentito utilizzare 3 lenze al massimo scegliendo tra le seguenti: lenza galleggiante, lenza da lancio, lenza da posa, lenza da fondo o moschetta.</p>
<p><sup>2</sup> Esse possono essere sostituite da una sola lenza provvista al massimo di 18 ami articolati.</p>
<p><sup>3</sup> L’uso delle lenze di cui al capoverso 1 è autorizzato soltanto dalla riva del lago o da un natante fermo. Quest’ultimo non dev’essere ormeggiato a un contrassegno segnalante un attrezzo da pesca professionale.</p>
<p><sup>4</sup> L’uso della moschetta è vietato dal 1° maggio al 25 maggio.</p>
</div></article><article id="art_37"><a name="a37"></a><h6 class="heading" role="heading">
<span class="display-icon"></span><span class="external-link-icon"></span><a href="#art_37"><b>Art. 37</b> Bottiglie per pesci da esca o acchiappamosche </a>
</h6>
<div class="collapseable"> <p><sup>1</sup> È consentito utilizzare al massimo 2 bottiglie per pesci da esca o acchiappamosche; la loro capacità unitaria non deve superare i 3 litri.</p>
<p><sup>2</sup> La bottiglia per pesci da esca può essere utilizzata soltanto per la cattura di esche per uso personale.</p>
</div></article><article id="art_38"><a name="a38"></a><h6 class="heading" role="heading">
<span class="display-icon"></span><span class="external-link-icon"></span><a href="#art_38"><b>Art. 38</b> Guadino </a>
</h6>
<div class="collapseable"> <p><sup>1</sup> È consentito utilizzare un solo guadino; il suo diametro non deve superare 1 m.</p>
<p><sup>2</sup> Il guadino può essere utilizzato soltanto per estrarre dall’acqua il pesce pescato per mezzo di un altro attrezzo o per catturare esche per uso personale.</p>
</div></article><article id="art_39"><a name="a39"></a><h6 class="heading" role="heading">
<span class="display-icon"></span><span class="external-link-icon"></span><a href="#art_39"><b>Art. 39</b> Bilancino </a>
</h6>
<div class="collapseable"> <p><sup>1</sup> È consentito utilizzare un solo bilancino; esso deve avere al massimo 1 m di lato.</p>
<p><sup>2</sup> Il bilancino può essere utilizzato soltanto per la cattura di esche per uso personale.</p>
</div></article><article id="art_40"><a name="a40"></a><h6 class="heading" role="heading">
<span class="display-icon"></span><span class="external-link-icon"></span><a href="#art_40"><b>Art. 40</b> Bilancia per gamberi </a>
</h6>
<div class="collapseable"> <p><sup>1</sup> È consentito utilizzare al massimo 6 bilance per gamberi.</p>
<p><sup>2</sup> Il diametro della bilancia non può superare i 50 cm.</p>
<p><sup>3</sup> La bilancia per gamberi dev’essere utilizzata sotto il controllo permanente del pescatore; può essere utilizzata soltanto per la cattura dei gamberi.</p>
</div></article>
</div></section><section id="chap_V_I"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#chap_V_I">Capitolo VI  Protezione dei pesci  </a>
</h1>
<div class="collapseable">
<article id="art_41"><a name="a41"></a><h6 class="heading" role="heading">
<span class="display-icon"></span><span class="external-link-icon"></span><a href="#art_41"><b>Art. 41</b> Lunghezza minima di cattura </a>
</h6>
<div class="collapseable"> <p><sup>1</sup> La lunghezza del pesce è misurata dall’apice del muso all’estremità della pinna caudale naturalmente spiegata.</p>
<p><sup>2</sup> I pesci delle specie elencate qui appresso possono essere catturati soltanto se raggiun­gono la lunghezza minima seguente:</p>
<p></p>
<div class="table"><table border="1">
<tr>
<td><dl>
<dt>a)</dt>
<dd>trota (<i>Sa</i><i>l</i><i>mo trutta)</i>
</dd>
</dl></td>
<td><p>35 cm</p></td>
</tr>
<tr>
<td><dl>
<dt>b)</dt>
<dd>salmerino alpino (<i>Salvelinus umbla</i>)</dd>
</dl></td>
<td><p>30 cm</p></td>
</tr>
<tr>
<td><dl>
<dt>c)</dt>
<dd>coregone (<i>Coregonus </i>sp.)</dd>
</dl></td>
<td><p>30 cm</p></td>
</tr>
<tr>
<td><dl>
<dt>d)</dt>
<dd>luc<b>c</b>io (<i>Esox lucius)</i>
</dd>
</dl></td>
<td><p>45 cm</p></td>
</tr>
<tr>
<td><dl>
<dt>e)</dt>
<dd>pesce persico (<i>Perca fluvi</i><i>a</i><i>tilis</i>)</dd>
</dl></td>
<td><p>15 cm</p></td>
</tr>
</table></div>
<p><sup>3</sup> Al fine di consentire la verifica della misura, il pescatore non è autorizzato a tagliare la testa o la coda del pesce catturato prima di essere arrivato al proprio domicilio o, per il pescatore professionista, alla propria capanna da pesca.</p>
<p><sup>4</sup> Ogni pesce persico catturato con la lenza dai titolari di un permesso di pesca amatoriale deve essere conservato e non può in alcun caso essere rimesso nell’acqua, nemmeno se la sua lunghezza è inferiore a 15 cm.</p>
<p><sup>5</sup> Fatte salve le disposizioni del precedente capoverso, i pesci che non raggiungono la lunghezza minima devono essere immediatamente e delicatamente rimessi in acqua.</p>
<p><sup>6</sup> La pesca del temolo comune (<i>Thymallus thymallus</i>) è vietata.</p>
</div></article><article id="art_42"><a name="a42"></a><h6 class="heading" role="heading">
<span class="display-icon"></span><span class="external-link-icon"></span><a href="#art_42"><b>Art. 42</b> Periodi di protezione </a>
</h6>
<div class="collapseable"> <p><sup>1</sup> La pesca dei pesci delle specie elencate qui appresso è vietata durante i periodi seguenti:</p>
<p></p>
<div class="table"><table border="1">
<tr>
<td><dl>
<dt>a)</dt>
<dd>salmonidi: </dd>
</dl></td>
<td><p>dal 1 gennaio 2016 al 16 gennaio 2016</p></td>
</tr>
<tr>
<td><dl>
<dt>trota <i>(Salmo trutta),</i>
</dt>
<dd></dd>
</dl></td>
<td><p>dal 17 ottobre 2016 al 14 gennaio 2017</p></td>
</tr>
<tr>
<td><dl>
<dt>salmerino alpino</dt>
<dd>
<br><i>(Salvelinus umbla)</i> e</dd>
</dl></td>
<td>
<p>dal 16 ottobre 2017 al 13 gennaio 2018</p>
<p>dal 15 ottobre 2018 al 12 gennaio 2019</p>
</td>
</tr>
<tr>
<td><dl>
<dt>coregone <i>(Coreg</i><i>o</i><i>nus </i>sp<i>.)</i>
</dt>
<dd></dd>
</dl></td>
<td><p>dal 14 ottobre 2019 all’11 gennaio 2020</p></td>
</tr>
<tr>
<td><dl>
<dt></dt>
<dd></dd>
</dl></td>
<td><p>dal 19 ottobre 2020 al 31 dicembre 2020</p></td>
</tr>
<tr>
<td><dl>
<dt>b)</dt>
<dd>luccio <i>(Esox lucius)</i>
</dd>
</dl></td>
<td><p>dal 1° aprile al 20 aprile</p></td>
</tr>
<tr>
<td><dl>
<dt>c)</dt>
<dd>pesce persico <i>(Perca fluviat</i><i>i</i><i>lis)</i>
</dd>
</dl></td>
<td><p>dal 1° maggio al 25 maggio</p></td>
</tr>
</table></div>
<p><sup>2</sup> Le reti destinate a catturare i salmonidi possono essere levate anche il primo giorno del periodo di protezione dei salmonidi. I salmo­nidi catturati possono essere portati a terra.</p>
<p><sup>3</sup> Le reti e i bertovelli destinati a catturare il pesce persico possono essere levati fino al 1° maggio alle ore 12; possono essere tesi e posati senza essere levati a partire dal 25 maggio alle ore 12.</p>
<p><sup>4</sup> I pesci catturati durante il periodo in cui sono protetti devono essere immediata­mente e delicatamente rimessi in acqua.</p>
</div></article><article id="art_43"><a name="a43"></a><h6 class="heading" role="heading">
<span class="display-icon"></span><span class="external-link-icon"></span><a href="#art_43"><b>Art. 43</b> Numero massimo di catture </a>
</h6>
<div class="collapseable"> <p>Le persone che praticano la pesca libera o con canna semplice e i titolari di un’autorizzazione di pesca amatoriale sono autorizzati a catturare al massimo:</p>
<dl>
<dt>a)</dt>
<dd>8 trote al giorno e 200 all’anno;</dd>
<dt>b)</dt>
<dd>8 salmerini al giorno e 200 all’anno;</dd>
<dt>c)</dt>
<dd>10 coregoni al giorno e 250 all’anno;</dd>
<dt>d)</dt>
<dd>100 pesci persici al giorno;</dd>
<dt>e)</dt>
<dd>5 lucci al giorno.</dd>
</dl>
</div></article><article id="art_44"><a name="a44"></a><h6 class="heading" role="heading">
<span class="display-icon"></span><span class="external-link-icon"></span><a href="#art_44"><b>Art. 44</b> Esche </a>
</h6>
<div class="collapseable"> <p><sup>1</sup> È vietato utilizzare come esche:</p>
<dl>
<dt>a)</dt>
<dd>pesci appartenenti alle specie di cui all’articolo 42 capoverso 1;</dd>
<dt>b)</dt>
<dd>temolo comune (<i>Thymallus thymallus</i>) o alburno di fiume (<i>Alburnoides </i><i>bipunct</i><i>a</i><i>tus</i>);</dd>
<dt>c)</dt>
<dd>pesci non appartenenti a una delle specie di cui all’allegato 1 lettera A;</dd>
<dt>d)</dt>
<dd>uova di pesce o loro imitazioni.</dd>
</dl>
<p><sup>2</sup> L’utilizzazione di pesci da esca vivi è autorizzata per la pesca dalla riva del lago o da un natante non azionato appositamente e solo qualora vengano impiegati un filo fisso (palamito) o una lenza galleggiante, da posa o da fondo, ad eccezione della moschetta. In caso di pesca con la lenza, i pesci da esca vivi possono essere attaccati soltanto per la bocca.</p>
</div></article><article id="art_45"><a name="a45"></a><h6 class="heading" role="heading">
<span class="display-icon"></span><span class="external-link-icon"></span><a href="#art_45"><b>Art. 45</b> Zone e perimetri di protezione: a) canneti </a>
</h6>
<div class="collapseable"> <br><p>È vietato pescare all’interno dei canneti e delle riserve naturali.</p>
</div></article><article id="art_46"><a name="a46"></a><h6 class="heading" role="heading">
<span class="display-icon"></span><span class="external-link-icon"></span><a href="#art_46"><b>Art. 46</b> b) imbocchi </a>
</h6>
<div class="collapseable"> <p>Per la Svizzera:</p>
<p><sup>1</sup> Durante tutto l’anno, qualsiasi pesca con reti, bertovelli per pesci, tirlindane, fili fissi (palamiti) e fili flottanti è vietata:</p>
<dl>
<dt>a)</dt>
<dd>a meno di 100 m di raggio dall’estremità dei moli del canale Stockalper, del Gran Canal, del Boiron di Nyon e dell’Eau Froide nonché tra i moli;</dd>
<dt>b)</dt>
<dd>a meno di 300 m di raggio dall’imbocco del Rodano, della Venoge, dell’Aubonne, della Promenthouse e della Versoix;</dd>
<dt>c)</dt>
<dd>a meno di 50 m di raggio dall’imbocco del Vieux-Rhône.</dd>
</dl>
<p><sup>2</sup> Durante il periodo di protezione dei salmonidi, qualsiasi pesca con reti, bertovelli per pesci, tirlindane, fili fissi (palamiti) e fili flottanti è vietata:</p>
<dl>
<dt>a)</dt>
<dd>a meno di 300 m di raggio dall’imbocco del canale Stockalper, del Gran Canal, dell’Eau Froide, della Morges, del Boiron di Morges e della Dullive;</dd>
<dt>b)</dt>
<dd>a meno di 100 m di raggio dall’imbocco dei seguenti corsi d’acqua: Baye di Montreux, Ognonnaz (Vevey-La Tour), Salenche (Saint-Saphorin), Lutrive, Paudèze, Vuachère, Chamberonne, Asse (Nyon), Boiron di Nyon, Nant di Pry, Brassu, Nant di Braille e Hermance, Veraye (Veytaux), della Baye di Clarens, Veveyse e Forestay (Rivaz). Tuttavia, nei perimetri della Veraye, della Baye di Clarens, della Veveyse e del Forestay l’uso del bertovello è autorizzato.</dd>
</dl>
<p>Per la Francia:</p>
<p><sup>3</sup> Qualsiasi pesca con attrezzi diversi dalle lenze è vietata:</p>
<dl>
<dt>a)</dt>
<dd>in una zona di 300 m attorno all’imbocco della Dranse;</dd>
<dt>b)</dt>
<dd>durante la chiusura della pesca delle trote, in una zona di 100 m attorno all’imbocco dell’Hermance, della Morge, del Pamphiot, del Foron, del Redon e del Vion. I limiti di queste zone di protezione sono indicati da cippi o da contrassegni collocati sulla riva.</dd>
</dl>
<p>Per entrambi gli Stati:</p>
<p>Durante il periodo di protezione dei salmonidi, gli attrezzi autorizzati per la pesca del luccio di cui agli articoli 23 e 35 non possono essere tesi o trainati a meno di 500 m di raggio dagli imbocchi menzionati nel presente articolo.</p>
</div></article><article id="art_47"><a name="a47"></a><h6 class="heading" role="heading">
<span class="display-icon"></span><span class="external-link-icon"></span><a href="#art_47"><b>Art. 47</b> c) zone dei salmerini </a>
</h6>
<div class="collapseable"> <p><sup>1</sup> Durante il periodo di chiusura della pesca dei salmonidi, qualsiasi pesca per mezzo di reti o di bertovelli è vietata nelle zone dei salmerini.</p>
<p><sup>2</sup> Tuttavia, nelle zone dei salmerini di Meillerie e di Ripaille, l’utilizzo della paranza per la cattura dei pesci persici è autorizzata dal giorno della chiusura della pesca dei salmonidi al 30 ottobre incluso.</p>
<p><sup>3</sup> I limiti di queste zone dei salmerini sono fissati come segue:</p>
<dl>
<dt>a)</dt>
<dd>zona dei salmerini di Saint-Gingolph</dd>
</dl>
<p></p>
<div class="table"><table border="1">
<tr>
<td><dl>
<dt>limite est:</dt>
<dd></dd>
</dl></td>
<td><p>linea perpendicolare alla riva passante per la villa Eugénie,</p></td>
</tr>
<tr>
<td><dl>
<dt>limite sud:</dt>
<dd></dd>
</dl></td>
<td><p>riva del lago,</p></td>
</tr>
<tr>
<td><dl>
<dt>limite ovest:</dt>
<dd></dd>
</dl></td>
<td><p>linea perpendicolare alla riva passante dal «Château des Serves» (350 m a ovest della punta del Fenalet),</p></td>
</tr>
<tr>
<td><dl>
<dt>limite nord:</dt>
<dd></dd>
</dl></td>
<td><p>linea parallela alla riva situata a una distanza di 500 m al largo;</p></td>
</tr>
</table></div>
<dl>
<dt>b)</dt>
<dd>zona dei salmerini di Chillon</dd>
</dl>
<p></p>
<div class="table"><table border="1">
<tr>
<td><dl>
<dt>limite est:</dt>
<dd></dd>
</dl></td>
<td><p>riva del lago,</p></td>
</tr>
<tr>
<td><dl>
<dt>limite sud:</dt>
<dd></dd>
</dl></td>
<td><p>linea collegante l’impianto d’approdo di Chillon all’imbocco del Rodano,</p></td>
</tr>
<tr>
<td><dl>
<dt>limite ovest:</dt>
<dd></dd>
</dl></td>
<td><p>linea collegante l’edificio dell’Hôtel National, a Montreux, alla Torre quadrata dell’edificio amministrativo del Comune di Villeneuve (vecchia chiesa),</p></td>
</tr>
<tr>
<td><dl>
<dt>limite nord:</dt>
<dd></dd>
</dl></td>
<td><p>linea collegante l’imbocco della Veraye all’imbocco del Rodano;</p></td>
</tr>
</table></div>
<dl>
<dt>c)</dt>
<dd>zona dei salmerini di Montreux</dd>
</dl>
<p></p>
<div class="table"><table border="1">
<tr>
<td><dl>
<dt>limite est:</dt>
<dd></dd>
</dl></td>
<td><p>riva del lago,</p></td>
</tr>
<tr>
<td><dl>
<dt>limite sud:</dt>
<dd></dd>
</dl></td>
<td><p>linea collegante la rue du Quai, rotonda dell’Hôtel Eden a Montreux all’imbocco del Rodano,</p></td>
</tr>
<tr>
<td><dl>
<dt>limite ovest:</dt>
<dd></dd>
</dl></td>
<td><p>linea situata a 200 m dal raggio dell’imbocco della Baye di Montreux,</p></td>
</tr>
<tr>
<td><dl>
<dt>limite nord:</dt>
<dd></dd>
</dl></td>
<td><p>linea collegante l’isola di Salagnon a Clarens all’edificio del Forum, ossia l’angolo sud-ovest della place du Marché a Montreux;</p></td>
</tr>
</table></div>
<dl>
<dt>d)</dt>
<dd>zona dei salmerini di Meillerie<i>,</i> costituita su 1000 m di larghezza a partire dalla riva da due settori, denominati uno Locum e l’altro Meillerie</dd>
<dt>settore di Locum (cave di pietra):</dt>
<dd></dd>
</dl>
<p></p>
<div class="table"><table border="1">
<tr>
<td><dl>
<dt>limite est:</dt>
<dd></dd>
</dl></td>
<td><p>normale alla quota passante all’appiombo del sotto-passaggio della ferrovia fra i cippi ettometrici 1 e 2 della strada nazionale, a ovest di Locum (punto segnalato),</p></td>
</tr>
<tr>
<td><dl>
<dt>limite ovest:</dt>
<dd></dd>
</dl></td>
<td><p>appiombo del contrassegno a est del passaggio a livello (strada ferrovia) fra Locum e Meillerie;</p></td>
</tr>
</table></div>
<dl>
<dt>settore di Meillerie (cave di pietra):</dt>
<dd></dd>
</dl>
<p></p>
<div class="table"><table border="1">
<tr>
<td><dl>
<dt>limite est:</dt>
<dd></dd>
</dl></td>
<td><p>appiombo della roccia a picco del Baleyron e della roccia contrassegnata sulla riva del lago,</p></td>
</tr>
<tr>
<td><dl>
<dt>limite ovest:</dt>
<dd></dd>
</dl></td>
<td><p>appiombo dell’opera sulla ferrovia precedente la galleria di Meillerie-Est e di una roccia, parimenti contras­segnata sulla riva del lago;</p></td>
</tr>
</table></div>
<dl>
<dt>e)</dt>
<dd>zona dei salmerini della Dranse</dd>
</dl>
<p></p>
<div class="table"><table border="1">
<tr>
<td><dl>
<dt>limite est:</dt>
<dd></dd>
</dl></td>
<td><p>linea prolungante di 1000 m verso il lago l’allineamento dei due cippi esistenti collocati sulla riva a est della riserva permanente della Dranse, la quale passa inoltre dal campanile di Vongy,</p></td>
</tr>
<tr>
<td><dl>
<dt>limite ovest:</dt>
<dd></dd>
</dl></td>
<td><p>linea prolungante di 1000 m verso il lago l’allineamento dei due cippi esistenti collocati sulla riva a ovest della riserva permanente della Dranse, la quale passa inoltre dal campanile di Marin,</p></td>
</tr>
<tr>
<td><dl>
<dt>limite nord:</dt>
<dd></dd>
</dl></td>
<td><p>linea retta unente le estremità delle linee summenzio­nate,</p></td>
</tr>
<tr>
<td><dl>
<dt>limite sud:</dt>
<dd></dd>
</dl></td>
<td><p>la riva del lago e l’imbocco della Dranse;</p></td>
</tr>
</table></div>
<dl>
<dt>f)</dt>
<dd>zona dei salmerini di Ripaille costituita su 1000 m di larghezza a partire dalla riva</dd>
</dl>
<p></p>
<div class="table"><table border="1">
<tr>
<td><dl>
<dt>limite est:</dt>
<dd></dd>
</dl></td>
<td><p>normale alla quota in località Fin du Bois <br>(punto segna­lato),</p></td>
</tr>
<tr>
<td><dl>
<dt>limite ovest:</dt>
<dd></dd>
</dl></td>
<td><p>normale alla quota in località La Rivière<br>(punto segnalato).</p></td>
</tr>
</table></div>
</div></article>
</div></section><section id="chap_VI_I"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#chap_VI_I">Capitolo VII  Altre limitazioni </a>
</h1>
<div class="collapseable">
<article id="art_48"><a name="a48"></a><h6 class="heading" role="heading">
<span class="display-icon"></span><span class="external-link-icon"></span><a href="#art_48"><b>Art. 48</b> Orario di pesca: a) pesca professionale </a>
</h6>
<div class="collapseable"> <br><p><sup>1</sup> La pesca professionale è aperta dalle 3 alle 22 tutto l’anno (ora estiva, ora inver­nale).</p>
<p><sup>2</sup> È vietato ten­dere, posare, ritirare, ristagnare o lasciare sul posto le reti e i bertovelli al di fuori di queste ore.</p>
</div></article><article id="art_49"><a name="a49"></a><h6 class="heading" role="heading">
<span class="display-icon"></span><span class="external-link-icon"></span><a href="#art_49"><b>Art. 49</b> b) pesca amatoriale </a>
</h6>
<div class="collapseable"> <p>I pescatori amatoriali possono iniziare a pescare al più presto mezz’ora prima dell’alba e devono smettere al più tardi mezz’ora dopo il tramonto.</p>
</div></article><article id="art_50"><a name="a50"></a><h6 class="heading" role="heading">
<span class="display-icon"></span><span class="external-link-icon"></span><a href="#art_50"><b>Art. 50</b> Limitazioni supplementari </a>
</h6>
<div class="collapseable"> <p>Ogni Stato può fissare limitazioni di pesca il sabato, la domenica e i giorni festivi e definire luoghi dove la pesca è vietata nonché le durate massime di posa degli attrezzi.</p>
</div></article>
</div></section><section id="chap_VII_I"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#chap_VII_I">Capitolo VIII  Statistiche e ripopolamento </a>
</h1>
<div class="collapseable">
<article id="art_51"><a name="a51"></a><h6 class="heading" role="heading">
<span class="display-icon"></span><span class="external-link-icon"></span><a href="#art_51"><b>Art. 51</b> Pesca professionale </a>
</h6>
<div class="collapseable"> <p><sup>1</sup> Ogni pescatore professionista deve inserire quotidianamente con inchiostro indelebile, sul modulo ufficiale delle statistiche, il peso e, per ogni specie interessata, il numero dei pesci catturati e il numero di attrezzi di pesca impiegati.</p>
<p><sup>2</sup> I pescatori professionisti sono tenuti a restituire il loro modulo delle statistiche nei 5 giorni successivi alla fine di ogni mese.</p>
<p><sup>3</sup> Ciascuno Stato può fissare prescrizioni complementari per quanto riguarda la pesca professionale.</p>
</div></article><article id="art_52"><a name="a52"></a><h6 class="heading" role="heading">
<span class="display-icon"></span><span class="external-link-icon"></span><a href="#art_52"><b>Art. 52</b> Pesca amatoriale </a>
</h6>
<div class="collapseable"> <p><sup>1</sup><b> </b>Ogni titolare di un permesso di pesca amatoriale deve firmare la propria agenda di controllo.</p>
<p><sup>2</sup> È tenuto a iscrivere con inchiostro indelebile, per ciascuna specie, la data, il nume­ro e il peso dei pesci catturati, conformemente alle istruzioni figuranti nell’agenda.</p>
<p><sup>3</sup> L’agenda di controllo dev’essere restituita ai Servizi della pesca competenti:</p>
<dl>
<dt>a)</dt>
<dd>dai titolari dell’autorizzazione in occasione della ripresa dell’autorizzazione, ma al più tardi entro il 30 aprile dell’anno seguente;</dd>
<dt>b)</dt>
<dd>dai titolari di autorizzazioni mensili o giornaliere al più tardi 8 giorni dopo la scadenza della validità di queste autorizzazioni.</dd>
</dl>
<p><sup>4</sup> Ciascuno Stato può fissare prescrizioni complementari per quanto riguarda la pesca amatoriale.</p>
</div></article><article id="art_53"><a name="a53"></a><h6 class="heading" role="heading">
<span class="display-icon"></span><span class="external-link-icon"></span><a href="#art_53"><b>Art. 53</b> Ripopolamento </a>
</h6>
<div class="collapseable"> <p><sup>1</sup> Ciascuno Stato s’impegna a effettuare immissioni di pesci destinate a garantire una fauna ittica ottimale nel lago. Tali operazioni vanno effettuate allo scopo di assicu­rare una gestione razionale del patrimonio ittico rispettando gli equilibri biologici.</p>
<p><sup>2</sup> I pesci utilizzati a tale scopo devono provenire da riproduttori autoctoni.</p>
<p><sup>3</sup> Gli obiettivi del piano di ripopolamento annuale sono i seguenti:</p>
<p></p>
<div class="table"><table border="1">
<tr>
<td><dl>
<dt>a)</dt>
<dd>coregone:</dd>
</dl></td>
<td><p>10 000 000</p></td>
<td><p></p></td>
<td><p>avannotti; ciascuno Stato partecipa per metà ciascuno alla realizzazione di questi obiettivi</p></td>
</tr>
<tr>
<td><dl>
<dt>b)</dt>
<dd>salmerino:</dd>
</dl></td>
<td><p>800 000</p></td>
<td><p></p></td>
<td><p>estivali; ciascuno Stato partecipa per metà ciascuno alla realizzazione di questi obiettivi</p></td>
</tr>
<tr>
<td><dl>
<dt>c)</dt>
<dd>trota di lago:</dd>
</dl></td>
<td>
<p>50 000<br></p>
<p>200 000</p>
</td>
<td><p></p></td>
<td>
<p>smolts (trote di un anno); obiettivo per la Francia,</p>
<p>avannotti; obiettivo per la Svizzera.</p>
</td>
</tr>
</table></div>
<p><sup>4</sup> Il ripopolamento dei salmerini e delle trote di lago può essere effettuato anche con preestivali, tenendo tuttavia conto che un estivale corrisponde a due preestivali.</p>
<p><sup>5</sup> Ogni Stato fissa le condizioni della pesca dei riproduttori, in particolare l’inizio e la fine.</p>
<p><sup>6</sup> Ogni Stato designa i pescatori abilitati alla pesca durante il periodo di protezione dei riproduttori di salmerini e di coregoni.</p>
</div></article>
</div></section><section id="chap_I_X"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#chap_I_X">Capitolo IX  Disposizioni finali </a>
</h1>
<div class="collapseable">
<article id="art_54"><a name="a54"></a><h6 class="heading" role="heading">
<span class="display-icon"></span><span class="external-link-icon"></span><a href="#art_54"><b>Art. 54</b> Deroghe </a>
</h6>
<div class="collapseable"> <p><sup>1</sup> Le autorità competenti possono, di comune accordo e a titolo eccezionale, autorizzare deroghe al presente Regolamento per mettere in atto:</p>
<dl>
<dt>a)</dt>
<dd>misure intese a ristabilire un equilibrio fra le specie ittiche;</dd>
<dt>b)</dt>
<dd>misure giustificate sotto il profilo ecologico o destinate ad assicurare una gestione razionale del patrimonio ittico.</dd>
</dl>
<p><sup>2</sup> Le autorità competenti possono autorizzare, a titolo eccezionale, deroghe al pre­sente Regolamento se occasionate da studi scientifici.</p>
<p><sup>3</sup> In deroga alle disposizioni dell’articolo 42, ciascuno Stato può aprire la pesca dei riproduttori in vista della raccolta delle loro uova per adempiere gli obiettivi di ripopolamento definiti dalla Commissione consultiva.</p>
</div></article><article id="art_55"><a name="a55"></a><h6 class="heading" role="heading">
<span class="display-icon"></span><span class="external-link-icon"></span><a href="#art_55"><b>Art. 55</b> Trasporto dei gamberi vivi </a>
</h6>
<div class="collapseable"> <p><sup>1</sup> Il trasporto dei gamberi vivi fuori del piano d’acqua è rigorosamente vietato. I gamberi catturati devono essere uccisi immediatamente sul luogo di pesca mediante distruzione meccanica del cervello.</p>
<p><sup>2</sup> In deroga al capoverso 1, i gamberi catturati da pescatori professionisti e destinati alla commercializzazione possono essere trasportati vivi a condizione che sia stata rilasciata dalle autorità competenti un’auto­rizzazione individuale.</p>
<p><sup>3</sup> I gamberi vivi devono essere commercializzati attraverso un intermediario che presenti tutte le garanzie necessarie contro la loro propagazione e a determinate condizioni. Dette condizioni saranno emesse di comune accordo dalle autorità competenti, che potranno fissare regole differenti applicabili in ciascuno Stato.</p>
</div></article><article id="art_56"><a name="a56"></a><h6 class="heading" role="heading">
<span class="display-icon"></span><span class="external-link-icon"></span><a href="#art_56"><b>Art. 56</b> Disposizioni regolamentari proprie di ciascuno Stato </a>
</h6>
<div class="collapseable"> <p>Gli estratti delle disposizioni regolamentari di ciascuno Stato concernenti l’esercizio della pesca sono acclusi al presente Regolamento, di cui costituiscono gli allegati.</p>
</div></article><article id="art_57"><a name="a57"></a><h6 class="heading" role="heading">
<span class="display-icon"></span><span class="external-link-icon"></span><a href="#art_57"><b>Art. 57</b> Clausola abrogatoria </a>
</h6>
<div class="collapseable"> <p>Il Regolamento d’applicazione del 6 dicembre 2010<sup><a href="#fn-d1364e1738">2</a></sup> è abrogato.</p>
<p></p>
<div class="footnotes"><p id="fn-d1364e1738"><sup>2</sup> [<a href="https://fedlex.data.admin.ch/eli/oc/2011/113">RU <b>2011</b> 701</a>]</p></div>
</div></article>
</div></section></main><div id="annex"><section id="annex_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#annex_1">Allegato 1 </a>
</h1>
<div class="collapseable"><section id="annex_1/lvl_d988e79"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#annex_1/lvl_d988e79">Lista dei pesci e dei gamberi presenti nel lago Lemano </a>
</h2>
<div class="collapseable">
<section id="annex_1/lvl_d988e79/lvl_A"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#annex_1/lvl_d988e79/lvl_A">A. Specie indigene di lago o acclimatate </a>
</h3>
<div class="collapseable">
<p></p>
<div class="table"><table border="1">
<tr>
<td><p>Nome italiano</p></td>
<td><p>Nome scientifico</p></td>
</tr>
<tr>
<td><p></p></td>
<td><p></p></td>
</tr>
<tr>
<td><p>Alburno</p></td>
<td><p><i>Alburnus alburnus</i></p></td>
</tr>
<tr>
<td><p>Anguilla</p></td>
<td><p><i>Anguilla anguilla</i></p></td>
</tr>
<tr>
<td><p>Barbo</p></td>
<td><p><i>Barbus barbus</i></p></td>
</tr>
<tr>
<td><p>Abramide comune</p></td>
<td><p><i>Abramis brama</i></p></td>
</tr>
<tr>
<td><p>Luccio</p></td>
<td><p><i>Esox lucius</i></p></td>
</tr>
<tr>
<td><p>Carpa</p></td>
<td><p><i>Cyprinus carpio</i></p></td>
</tr>
<tr>
<td><p>Scazzone</p></td>
<td><p><i>Cottus gobio</i></p></td>
</tr>
<tr>
<td><p>Cavedano</p></td>
<td><p><i>Squalius cephalus</i></p></td>
</tr>
<tr>
<td><p>Coregone</p></td>
<td><p><i>Coregonus </i>sp<i>.</i></p></td>
</tr>
<tr>
<td><p>Leucisco rosso</p></td>
<td><p><i>Rutilus rutilus</i></p></td>
</tr>
<tr>
<td><p>Gobione</p></td>
<td><p><i>Gobio gobio</i></p></td>
</tr>
<tr>
<td><p>Cobite barbatello</p></td>
<td><p><i>Barbatula barbatula</i></p></td>
</tr>
<tr>
<td><p>Bottatrice</p></td>
<td><p><i>Lota lota</i></p></td>
</tr>
<tr>
<td><p>Salmerino alpino</p></td>
<td><p><i>Salvelinus umbla</i></p></td>
</tr>
<tr>
<td><p>Temolo comune</p></td>
<td><p><i>Thymallus thymallus</i></p></td>
</tr>
<tr>
<td><p>Pesce persico</p></td>
<td><p><i>Perca fluviatilis</i></p></td>
</tr>
<tr>
<td><p>Scardola</p></td>
<td><p><i>Scardinius erythrophthalmus</i></p></td>
</tr>
<tr>
<td><p>Alburno di fiume</p></td>
<td><p><i>Alburnoides bipunctatus</i></p></td>
</tr>
<tr>
<td><p>Tinca</p></td>
<td><p><i>Tinca tinca</i></p></td>
</tr>
<tr>
<td><p>Trota di lago</p></td>
<td><p><i>Salmo trutta lacustris</i></p></td>
</tr>
<tr>
<td><p>Sanguinerola</p></td>
<td><p><i>Phoxinus phoxinus</i></p></td>
</tr>
<tr>
<td><p>Leucisco</p></td>
<td><p><i>Leuciscus leuciscus</i></p></td>
</tr>
<tr>
<td><p></p></td>
<td><p></p></td>
</tr>
</table></div>
</div></section><section id="annex_1/lvl_d988e79/lvl_B"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#annex_1/lvl_d988e79/lvl_B">B. Specie immesse e indesiderate </a>
</h3>
<div class="collapseable">
<p></p>
<div class="table"><table border="1">
<tr>
<td><p>Nome italiano</p></td>
<td><p>Nome scientifico</p></td>
<td><p>Origine</p></td>
</tr>
<tr>
<td><p></p></td>
<td><p></p></td>
<td><p></p></td>
</tr>
<tr>
<td><p>Persico trota</p></td>
<td><p><i>Micropterus </i>spp<i>.</i></p></td>
<td><p>America del Nord</p></td>
</tr>
<tr>
<td><p>Cagnetta</p></td>
<td><p><i>Salaria fluviatilis</i></p></td>
<td><p>Europa</p></td>
</tr>
<tr>
<td><p>Carassio</p></td>
<td><p><i>Carassius carassius</i></p></td>
<td><p>Europa</p></td>
</tr>
<tr>
<td><p>Gambero americano</p></td>
<td><p><i>Orconectes limosus</i></p></td>
<td><p>America del Nord</p></td>
</tr>
<tr>
<td><p>Gambero californiano</p></td>
<td><p><i>Pacifastacus leniusculus</i></p></td>
<td><p>America del Nord</p></td>
</tr>
<tr>
<td><p>Spinarello</p></td>
<td><p><i>Gasterosteus gymnurus</i></p></td>
<td><p>Europa</p></td>
</tr>
<tr>
<td><p>Acerina</p></td>
<td><p><i>Gymnocephalus cernua</i></p></td>
<td><p>Europa</p></td>
</tr>
<tr>
<td><p>Persico sole</p></td>
<td><p><i>Lepomis gibbosus</i></p></td>
<td><p>America del Nord</p></td>
</tr>
<tr>
<td><p>Pesce gatto</p></td>
<td><p><i>Ameiurus </i>spp<i>.</i></p></td>
<td><p>America del Nord</p></td>
</tr>
<tr>
<td><p>Carassio dorato</p></td>
<td><p><i>Carassius auratus</i></p></td>
<td><p>Asia</p></td>
</tr>
<tr>
<td><p>Blaubandbärbling</p></td>
<td><p><i>Pseudorasbora parva</i></p></td>
<td><p>Asia</p></td>
</tr>
<tr>
<td><p>Siluro</p></td>
<td><p><i>Silurus glanis</i></p></td>
<td><p>Europa</p></td>
</tr>
<tr>
<td><p>Trota iridea</p></td>
<td><p><i>Oncorhynchus mykiss</i></p></td>
<td><p>America del Nord</p></td>
</tr>
<tr>
<td><p></p></td>
<td><p></p></td>
<td><p></p></td>
</tr>
</table></div>
<section id="annex_1/lvl_d988e79/lvl_B/d988e82"><h4 class="heading" role="heading" aria-level="4">
<span class="display-icon"></span><span class="external-link-icon"></span>
</h4>
<div class="collapseable"></div></section>
</div></section>
</div></section></div></section></div>
</div></body>
</html>
