<!DOCTYPE html>
<html>
<head>
<meta http-equiv="Content-Type" content="application/xml; charset=UTF-8">
<title>input-it</title>
</head>
<body><div id="lawcontent">
<div id="preface">
<!--25.051--><p class="srnummer man-space-after-18">25.051</p>
<h1 class="erlasstitel botschafttitel">Messaggio <br>concernente la legge federale sullo scambio automatico internazionale di informazioni relative a dati salariali</h1>
<p class="botschaftdatum man-space-before-3">del 14 maggio 2025</p>
<p class="botschaftlinie man-space-before-10"></p>
<p class="salutation man-space-before-3">Onorevoli presidenti e consiglieri, </p>
<p class="absatzvor man-space-before-8">Con il presente messaggio vi sottoponiamo, per approvazione, il disegno di legge federale sullo scambio automatico internazionale di informazioni relative a dati salariali<sup><a href="#fn-d7e19" id="fnbck-d7e19">1</a></sup>. </p>
<p class="absatzvor man-space-before-8">Gradite, onorevoli presidenti e consiglieri, l’espressione della nostra alta considerazione.</p>
<p></p>
<div class="table layout-table"><table>
			
			
			<tr>
				
				<td>
					
					<p class="unterschriftenfi1 man-space-before-24">14 maggio 2025</p>
				</td>
				<td>
					
					<p class="unterschriftenfi1 man-space-before-24">In nome del Consiglio federale svizzero:</p>
					<p class="unterschriftenfi man-space-before-6">La presidente della Confederazione, Karin Keller-Sutter<br>Il cancelliere della Confederazione, Viktor Rossi</p>
				</td>
			</tr>
		</table></div>
<p class="absatz man-space-before-4"></p>
<p class="absatz man-space-before-4"></p>
<p class="titeluebersicht man-space-after-13 man-font-weight-bold">Compendio</p>
<p class="absatzkurs man-font-style-italic man-space-before-4"><b>Gli Accordi sull’imposizione dei lavoratori frontalieri con l’Italia e la Francia pre</b><b>vedono regole specifiche per l’imposizione dei lavoratori frontalieri o del telelavoro. Il nuovo Accordo con l’Italia è applicabile dal 1° gennaio 2024, mentre l’Accordo aggiuntivo alla Convenzione con la Francia per evitare le doppie imposizioni è stato approvato dall’Assemblea federale il 14 giugno 2024. Il termine di referendum è scaduto inutilizzato. In Francia la procedura di approvazione dell’Accordo aggiun</b><b>tivo è ancora in corso. L’attuazione di tali Accordi richiede basi di diritto nazionale per poter assicurare la trasmissione delle informazioni tra gli Stati interessati. </b></p>
<p class="zwischentitel man-space-before-8 man-font-weight-bold"><i>Contesto</i></p>
<p class="absatzkurs man-font-style-italic man-space-before-4">L’Accordo del 23 dicembre 2020 con l’Italia, che contiene nuove regole in materia di imposizione dei lavoratori frontalieri, introduce uno scambio automatico e reciproco delle informazioni rilevanti ai fini dell’imposizione dei lavoratori frontalieri. L’Accordo è entrato in vigore il 17 luglio 2023 ed è applicabile dal 1° gennaio 2024. </p>
<p class="absatzkurs man-font-style-italic man-space-before-4">L’Accordo aggiuntivo del 27 giugno 2023 che modifica la Convenzione tra la Svizzera e la Francia per evitare le doppie imposizioni è stato approvato dall’Assemblea federale il 14 giugno 2024. Il termine di referendum è scaduto inutilizzato. In Francia la procedura di approvazione dell’Accordo aggiuntivo è ancora in corso. L’Accordo aggiuntivo alla CDI introduce lo scambio automatico e reciproco delle informazioni rilevanti ai fini dell’imposizione dei lavoratori residenti in uno degli Stati contraenti che lavorano per un datore di lavoro situato nell’altro Stato contraente e contiene, in particolare, nuove regole relative all’imposizione del telelavoro.</p>
<p class="absatzkurs man-font-style-italic man-space-before-4">L’attuazione di questi due Accordi internazionali richiede basi di diritto nazionale per poter assicurare la trasmissione delle informazioni tra le autorità fiscali svizzere interessate. Dal momento che si tratta dei primi due Accordi conclusi dalla Svizzera per disciplinare lo scambio automatico di informazioni relative a dati salariali, si propone di creare una nuova legge federale. La legge federale sull’imposizione del telelavoro in ambito internazionale, entrata in vigore il 1° gennaio 2025, che modifica la legge federale del 14 dicembre 1990 sull’imposta federale diretta e la legge federale del 14 dicembre 1990 sull’armonizzazione delle imposte dirette dei Cantoni e dei Comuni, introduce l’obbligo dei datori di lavoro di comunicare alle autorità fiscali cantonali le informazioni previste dai due Accordi internazionali.</p>
<p class="zwischentitel man-space-before-8 man-font-weight-bold"><i>Contenuto del progetto</i></p>
<p class="absatzkurs man-font-style-italic man-space-before-4">Il disegno di legge federale sullo scambio automatico internazionale di informazioni relative a dati salariali disciplina l’attuazione di tale scambio in Svizzera, laddove lo scambio è previsto da una convenzione internazionale in ambito fiscale. In particolare, contiene disposizioni concernenti i compiti dell’Amministrazione federale delle contribuzioni e delle autorità fiscali cantonali, l’utilizzazione del numero dell’assicurazione per la vecchiaia e per i superstiti quale numero d’identificazione fiscale svizzero e la protezione dei dati.</p>
<p class="absatz man-space-before-4"></p>
<p class="titelbotschaftinnen man-space-after-18">Messaggio</p>
<div class="footnotes"><p id="fn-d7e19"><sup><a href="#fnbck-d7e19">1</a></sup><sup></sup> <a href="https://fedlex.data.admin.ch/eli/fga/2025/1657" target="_blank">FF <b>2025</b> 1657</a></p></div>
</div>
<main id="maintext"><section id="lvl_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_1">1 Contesto</a>
</h1>
<div class="collapseable">
<section id="lvl_1/lvl_1.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.1">1.1 Necessità di agire e obiettivi</a>
</h2>
<div class="collapseable">
<p class="absatzvor man-space-before-8">Con l’Accordo del 23 dicembre 2020<sup><a href="#fn-d7e87" id="fnbck-d7e87">2</a></sup> tra la Confederazione Svizzera e la Repubblica Italiana relativo all’imposizione dei lavoratori frontalieri (di seguito «Accordo sui frontalieri»), la Svizzera e l’Italia hanno convenuto nuove regole in materia di imposizione dei lavoratori frontalieri. In vigore dal 17 luglio 2023 e applicabile dal 1° gennaio 2024, l’Accordo introduce lo scambio automatico e reciproco delle informazioni rilevanti ai fini dell’imposizione dei lavoratori frontalieri nel loro Stato di residenza. </p>
<p class="absatz man-space-before-4">L’Accordo aggiuntivo del 27 giugno 2023<sup><a href="#fn-d7e100" id="fnbck-d7e100">3</a></sup> alla Convenzione del 9 settembre 1966<sup><a href="#fn-d7e112" id="fnbck-d7e112">4</a></sup> tra la Svizzera e la Francia, modificata, intesa ad evitare la doppia imposizione in materia di imposte sul reddito e sulla sostanza nonché a prevenire la frode e l’evasione fiscale (con Protocollo, di seguito «Accordo aggiuntivo alla CDI») è stato approvato dall’Assemblea federale il 14 giugno 2024. Il termine di referendum è scaduto inutilizzato. In Francia la procedura di approvazione dell’Accordo aggiuntivo è ancora in corso. Si prevede che possa entrare in vigore verso la fine del 2025 e divenga applicabile dal 1° gennaio 2026. L’Accordo aggiuntivo alla CDI introduce lo scambio automatico e reciproco delle informazioni rilevanti ai fini dell’imposizione dei lavoratori residenti in uno degli Stati contraenti che lavorano per un datore di lavoro situato nell’altro Stato contraente e contiene, in particolare, nuove regole relative all’imposizione del telelavoro.</p>
<p class="absatz man-space-before-4">L’attuazione dello scambio automatico di informazioni previsto da questi due Accordi richiede basi di diritto nazionale per poter assicurare la trasmissione delle informazioni tra le autorità fiscali svizzere interessate. Dal momento che si tratta dei primi due Accordi conclusi dalla Svizzera per disciplinare lo scambio automatico di informazioni relative a dati salariali, si propone di creare una nuova legge federale. Il disegno di legge disciplina principalmente la trasmissione delle informazioni tra le autorità fiscali cantonali e l’Amministrazione federale delle contribuzioni (AFC). </p>
<p class="absatz man-space-before-4">Contestualmente, con una legge distinta, ovvero la legge federale del 14 giugno 2024<sup><a href="#fn-d7e127" id="fnbck-d7e127">5</a></sup> sull’imposizione del telelavoro in ambito internazionale, è stata modificata la legge federale del 14 dicembre 1990<sup><a href="#fn-d7e139" id="fnbck-d7e139">6</a></sup> sull’imposta federale diretta (LIFD) e la legge federale del 14 dicembre 1990<sup><a href="#fn-d7e150" id="fnbck-d7e150">7</a></sup> sull’armonizzazione delle imposte dirette dei Cantoni e dei Comuni (LAID) in modo da obbligare i datori di lavoro a comunicare alle autorità fiscali interessate le informazioni previste dai due Accordi internazionali. Questa legge, entrata in vigore il 1° gennaio 2025, introduce l’obbligo dei datori di lavoro di comunicare alle autorità fiscali interessate le informazioni previste da un accordo fiscale internazionale. La legge prevede che i datori di lavoro presentino all’autorità di tassazione, per ogni periodo fiscale, un’attestazione sui dati salariali riguardanti i lavoratori senza domicilio in Svizzera per i quali un accordo internazionale in ambito fiscale prevede lo scambio automatico internazionale di informazioni relative a questi dati. Tale modifica della LIFD e della LAID consentirà alle autorità fiscali cantonali di disporre delle informazioni che devono essere trasmesse direttamente all’altro Stato contraente o all’AFC.</p>
<div class="footnotes">
<p id="fn-d7e87"><sup><a href="#fnbck-d7e87">2</a></sup><sup></sup>  <a href="https://fedlex.data.admin.ch/eli/cc/2023/410" target="_blank">RS <b>0.642.045.43</b></a></p>
<p id="fn-d7e100"><sup><a href="#fnbck-d7e100">3</a></sup><sup></sup>  <a href="https://fedlex.data.admin.ch/eli/fga/2023/2746" target="_blank">FF <b>2023</b> 2746</a></p>
<p id="fn-d7e112"><sup><a href="#fnbck-d7e112">4</a></sup><sup></sup>  <a href="https://fedlex.data.admin.ch/eli/cc/1967/1079_1119_1113" target="_blank">RS <b>0.672.934.91</b></a></p>
<p id="fn-d7e127"><sup><a href="#fnbck-d7e127">5</a></sup><sup></sup>  <a href="https://fedlex.data.admin.ch/eli/oc/2024/573" target="_blank">RU <b>2024 </b>573</a></p>
<p id="fn-d7e139"><sup><a href="#fnbck-d7e139">6</a></sup><sup></sup>  <a href="https://fedlex.data.admin.ch/eli/cc/1991/1184_1184_1184" target="_blank">RS <b>642.11</b></a></p>
<p id="fn-d7e150"><sup><a href="#fnbck-d7e150">7</a></sup><sup></sup>  <a href="https://fedlex.data.admin.ch/eli/cc/1991/1256_1256_1256" target="_blank">RS <b>642.14</b></a></p>
</div>
</div></section><section id="lvl_1/lvl_1.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.2">1.2 Opzione scelta</a>
</h2>
<div class="collapseable">
<p class="absatzvor man-space-before-8">Le regole contenute nei due Accordi internazionali accrescono l’attrattività delle imprese in Svizzera, che possono assumere con maggiore facilità manodopera qualificata residente in Francia o in Italia. Tuttavia, lo scambio automatico di informazioni relative a dati salariali comporta un onere supplementare per i datori di lavoro interessati, in particolare per quelli che permettono ai propri lavoratori residenti in Francia di svolgere telelavoro. I datori di lavoro devono infatti rilevare i dati richiesti dai due Accordi, ciò che implica un adeguamento dei sistemi informatici. Anche le piccole e medie imprese (PMI) sono interessate dalla regolamentazione. I due Accordi non prevedono tuttavia possibilità di sgravio o eccezioni specifiche per tali imprese, motivo per cui la Svizzera non dispone del margine di azione per adottare eventuali semplificazioni nei confronti delle PMI. </p>
<p class="absatz man-space-before-4">Dal momento che il disegno di legge federale sullo scambio automatico internazionale di informazioni relative a dati salariali (LSADS) attua i due Accordi già approvati dall’Assemblea federale, non sussiste il margine di manovra per considerare una soluzione diversa. Inoltre, il disegno di legge non impone ai datori di lavoro un nuovo obbligo, poiché la legge federale del 14 giugno 2024<sup><a href="#fn-d7e167" id="fnbck-d7e167">8</a></sup> sull’imposizione del telelavoro in ambito internazionale sancisce già per i datori di lavoro l’obbligo di comunicare alle autorità fiscali interessate le informazioni previste dai due Accordi internazionali. Per questo motivo si è rinunciato a quantificare i costi che deriverebbero dalla regolamentazione per le imprese ai sensi dell’articolo 5 della legge del 29 settembre 2023<sup><a href="#fn-d7e179" id="fnbck-d7e179">9</a></sup> sullo sgravio delle imprese. </p>
<div class="footnotes">
<p id="fn-d7e167"><sup><a href="#fnbck-d7e167">8</a></sup><sup></sup>  <a href="https://fedlex.data.admin.ch/eli/oc/2024/573" target="_blank">RU <b>2024</b> 573</a></p>
<p id="fn-d7e179"><sup><a href="#fnbck-d7e179">9</a></sup><sup></sup>  <a href="https://fedlex.data.admin.ch/eli/cc/2024/118" target="_blank">RS <b>930.31</b></a></p>
</div>
</div></section><section id="lvl_1/lvl_1.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.3">1.3 Informazioni relative a dati salariali da scambiare con l’Italia e la Francia</a>
</h2>
<div class="collapseable">
<section id="lvl_1/lvl_1.3/lvl_1.3.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.3/lvl_1.3.1">1.3.1 Scambio di informazioni con l’Italia</a>
</h3>
<div class="collapseable">
<p class="absatzvor man-space-before-8">L’articolo 7 paragrafo 1 dell’Accordo sui frontalieri tra la Svizzera e l’Italia prevede che lo Stato contraente in cui viene svolta l’attività di lavoro dipendente fornisca annualmente in formato elettronico, entro il 20 marzo dell’anno successivo all’anno fiscale di riferimento, le informazioni rilevanti ai fini dell’imposizione del lavoratore frontaliere. Tali informazioni includono:</p>
<dl class="man-space-after-0">
<dt class="man-space-before-4">a) </dt>
<dd class="man-space-before-4">il nome, il cognome, la data di nascita e l’indirizzo di residenza del lavoratore frontaliere;</dd>
<dt class="man-space-before-4">b) </dt>
<dd class="man-space-before-4">per quanto riguarda i lavoratori frontalieri residenti in Svizzera, il luogo di attinenza; per quanto riguarda i lavoratori frontalieri residenti in Italia, il luogo di nascita;</dd>
<dt class="man-space-before-4">c) </dt>
<dd class="man-space-before-4">il codice fiscale attribuito dallo Stato di residenza al lavoratore frontaliere;</dd>
<dt class="man-space-before-4">d) </dt>
<dd class="man-space-before-4">l’ammontare lordo dei salari, degli stipendi e delle altre remunerazioni analoghe ricevute dal lavoratore frontaliere;</dd>
<dt class="man-space-before-4">e) </dt>
<dd class="man-space-before-4">l’ammontare dei contributi sociali obbligatori pagati dal lavoratore frontaliere;</dd>
<dt class="man-space-before-4">f) </dt>
<dd class="man-space-before-4">il totale dell’imposta prelevata alla fonte sui salari, gli stipendi e le altre remunerazioni analoghe ricevute dal lavoratore frontaliere;</dd>
<dt class="man-space-before-4">g) </dt>
<dd class="man-space-before-4">il nome, l’indirizzo e il codice fiscale del datore di lavoro.</dd>
</dl>
<p class="absatz man-space-before-4">Per quanto riguarda il flusso di informazioni in uscita dalla Svizzera relativo ai lavoratori frontalieri residenti in Italia, le autorità fiscali dei tre Cantoni interessati (Grigioni, Ticino e Vallese) inviano le informazioni previste direttamente all’autorità fiscale italiana, conformemente all’articolo 7 paragrafo 5 dell’Accordo sui frontalieri. Viceversa, l’autorità fiscale italiana invia le informazioni riguardanti i lavoratori frontalieri residenti in Svizzera all’AFC. In tale quadro, il disegno di legge prevede la trasmissione da parte dell’AFC delle informazioni ricevute dall’Italia alle autorità fiscali cantonali.</p>
</div></section><section id="lvl_1/lvl_1.3/lvl_1.3.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.3/lvl_1.3.2">1.3.2 Scambio di informazioni con la Francia</a>
</h3>
<div class="collapseable">
<p class="absatzvor man-space-before-8">Secondo l’articolo 6 dell’Accordo aggiuntivo alla CDI, lo Stato contraente in cui è situato il datore di lavoro fornisce ogni anno allo Stato di residenza del lavoratore, in formato elettronico e al più tardi entro il 30 novembre dell’anno successivo a quello nel corso del quale sono state versate le rimunerazioni, i dati personali e le informazioni nominative seguenti: </p>
<dl class="man-space-after-0">
<dt class="man-space-before-4">a) </dt>
<dd class="man-space-before-4">il/i cognome/i e il/i nome/i della persona, la data di nascita, il numero di avviamento postale del suo luogo di residenza e, se disponibile, qualsiasi altro elemento che faciliti l’identificazione della persona (indirizzo, luogo di nascita, stato civile, numero d’identificazione fiscale);</dd>
<dt class="man-space-before-4">b) </dt>
<dd class="man-space-before-4">l’anno civile nel corso del quale è stato realizzato il reddito;</dd>
<dt class="man-space-before-4">c) </dt>
<dd class="man-space-before-4">il numero di giorni o la percentuale di telelavoro;</dd>
<dt class="man-space-before-4">d) </dt>
<dd class="man-space-before-4">il totale delle rimunerazioni lorde versate.</dd>
</dl>
<p class="absatz man-space-before-4">Il flusso di informazioni in uscita dalla Svizzera riguarda tutti i residenti in Francia che lavorano per un datore di lavoro privato o pubblico in Svizzera. Tuttavia, non concerne i residenti in Francia con la cittadinanza svizzera impiegati presso un datore di lavoro di diritto pubblico svizzero che non esercita un’attività industriale o commerciale (cfr. art. 21 par. 1 della Convenzione del 9 settembre 1966 tra la Svizzera e la Francia, modificata, intesa ad evitare la doppia imposizione in materia di imposte sul reddito e sulla sostanza nonché a prevenire la frode e l’evasione fiscale). Data l’assenza di una restrizione geografica nell’Accordo aggiuntivo alla CDI, il flusso di informazioni può riguardare qualsiasi Cantone in cui un datore di lavoro impieghi un residente in Francia. Viceversa, le informazioni ricevute dalla Francia concernono tutti i Cantoni nei quali i residenti in Svizzera lavorano per un datore di lavoro francese, ad eccezione dei residenti in Svizzera con la cittadinanza francese impiegati presso un datore di lavoro di diritto pubblico francese che non esercita un’attività industriale o commerciale. Tali flussi di informazioni, in entrata e in uscita, passano dall’AFC. Quest’ultima invia le informazioni previste, relative ai lavoratori residenti in Francia, all’autorità fiscale francese. L’autorità fiscale francese trasmette le informazioni previste, relative ai lavoratori residenti in Svizzera, all’AFC. In questo quadro, per quanto riguarda le informazioni da inviare alla Francia, il disegno di legge crea una base legale per la trasmissione delle informazioni dalle autorità fiscali cantonali all’AFC. Viceversa, il disegno prevede anche la trasmissione dall’AFC alle autorità fiscali cantonali per le informazioni ricevute dalla Francia.</p>
</div></section>
</div></section><section id="lvl_1/lvl_1.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.4">1.4 Rapporto con il programma di legislatura e il piano finanziario, nonché con le strategie del Consiglio federale</a>
</h2>
<div class="collapseable">
<p class="absatzvor man-space-before-8">Il progetto non è annunciato né nel messaggio del 24 gennaio 2024<sup><a href="#fn-d7e265" id="fnbck-d7e265">10</a></sup> sul programma di legislatura 2023–2027 né nel decreto federale del 6 giugno 2024<sup><a href="#fn-d7e277" id="fnbck-d7e277">11</a></sup> sul programma di legislatura 2023–2027. Il progetto rientra tuttavia nell’obiettivo 3 («La Svizzera contribuisce allo sviluppo di un ordine economico mondiale basato su regole e garantisce alla sua economia l’accesso ai mercati internazionali»). </p>
<div class="footnotes">
<p id="fn-d7e265"><sup><a href="#fnbck-d7e265">10</a></sup><sup></sup>  <a href="https://fedlex.data.admin.ch/eli/fga/2024/525" target="_blank">FF <b>2024</b> 525</a></p>
<p id="fn-d7e277"><sup><a href="#fnbck-d7e277">11</a></sup><sup></sup>  <a href="https://fedlex.data.admin.ch/eli/fga/2024/1440" target="_blank">FF <b>2024</b> 1440</a></p>
</div>
</div></section>
</div></section><section id="lvl_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_2">2 Procedura di consultazione</a>
</h1>
<div class="collapseable">
<section id="lvl_2/lvl_2.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.1">2.1 Riassunto dei risultati della procedura di consultazione</a>
</h2>
<div class="collapseable">
<p class="absatzvor man-space-before-8">Il 7 giugno 2024 il Consiglio federale ha incaricato il Dipartimento federale delle finanze (DFF) di indire una procedura di consultazione, che si è conclusa il 27 settembre 2024.</p>
<p class="absatz man-space-before-4">In totale sono pervenuti 39 pareri. Il progetto è stato approvato nei suoi principi di fondo da un’ampia maggioranza di partecipanti, che hanno tuttavia proposto anche diversi adeguamenti<sup><a href="#fn-d7e297" id="fnbck-d7e297">12</a></sup>. Tre Cantoni (AG, BE e BL) lo hanno approvato senza riserve. Gli altri Cantoni sostengono il progetto, 17 di essi (AI, AR, FR, GL, JU, LU, NW, OW, SH, SG, SO, TI, UR, VD, VS, ZG e ZH) e la Conferenza dei direttori cantonali delle finanze evidenziando l’onere amministrativo che comporterà per i Cantoni. Due partiti politici (PLR.I Liberali [PLR] e Partito socialista svizzero [PSS]) lo hanno approvato, mentre un partito (Unione democratica di centro [UDC]) l’ha respinto. Il PLR e l’UDC sostengono che gli obblighi dei datori di lavoro accresceranno l’onere amministrativo degli stessi. Pur avendo approvato il progetto, gli ambienti economici deplorano il carico amministrativo indotto dalle nuove regole. L’Unione svizzera delle arti e mestieri, ad esempio, si è detta preoccupata per l’onere amministrativo e l’incremento dei costi di funzionamento che ne potrebbero derivare per le PMI. Secondo l’Associazione svizzera degli esperti in revisione contabile, fiscalità e consulenza fiduciaria (EXPERTSuisse), l’aumento degli oneri amministrativi e i rischi legati al telelavoro indurrebbero determinati datori di lavoro a rinunciare ai collaboratori residenti all’estero o a chiedere a questi ultimi di trasferire il loro domicilio in Svizzera. </p>
<p class="absatz man-space-before-4">Le principali proposte formulate dai partecipanti alla consultazione sono presentate qui di seguito. La valutazione dei risultati è esposta al numero 2.2.</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">
<i>Obblighi del datore di lavoro (art. 3 AP-LSDAS):</i> le nuove formulazioni riguardano in primo luogo gli obblighi dei datori di lavoro. 20 Cantoni (AI, AR, BS, FR, GL, JU, LU, NE, NW, OW, SH, SG, SZ, SO, TI, UR, VD, VS, ZG e ZH) hanno suggerito di aggiungere all’articolo 3 una disposizione che obblighi i datori di lavoro a trasmettere le informazioni in formato elettronico, lasciando loro allo stesso tempo la possibilità di prescrivere un obbligo di trasmettere i dati in formato cartaceo. Il Cantone dei Grigioni ha proposto di aggiungere all’articolo 3 una disposizione potestativa che permetta ai Cantoni di decidere autonomamente quando obbligare i datori di lavoro a trasmettere i dati in formato elettronico. Il PLR, l’Associazione padronale delle banche in Svizzera e l’Associazione svizzera dei banchieri (ASB) hanno chiesto la definizione di un processo uniforme in relazione ai termini e al formato di notifica elettronica, al fine di ridurre l’onere amministrativo dei datori di lavoro attivi in più Cantoni. Inoltre, 20 Cantoni (AI, AR, BS, FR, GE, GL, LU, NE, NW, OW, SH, SG, SZ, SO, TI, UR, VD, VS, ZG e ZH) hanno ritenuto necessaria una modifica dell’articolo 3 che introducesse un rimando all’articolo 107 capoversi 1 lettera b e 2 LIFD, al fine di precisare che i datori di lavoro devono trasmettere i dati all’autorità fiscale del Cantone in cui il lavoratore è assoggettato all’imposta.</dd>
<dt class="man-space-before-4">– </dt>
<dd class="man-space-before-4">
<i>Protezione dei dati (art. 9 e 11 AP-LSDAS):</i> l’Associazione padronale delle banche in Svizzera e l’ASB hanno chiesto la soppressione dell’obbligo dei datori di lavoro di informare i propri lavoratori in merito allo scambio di informazioni con lo Stato partner (art. 9). Secondo queste due associazioni, essendo il trattamento dei dati previsto dalla legge, un’informazione da parte dei datori di lavoro non sarebbe necessaria (cfr. art. 20 cpv. 1 lett. b della legge federale del 25 settembre 2020<sup><a href="#fn-d7e323" id="fnbck-d7e323">13</a></sup> sulla protezione dei dati [LPD]). EXPERTSuisse ha auspicato la soppressione dell’articolo 11, che disciplina i diritti dei lavoratori. Ritiene questo articolo superfluo dal momento che i dati saranno trattati in primo luogo dal datore di lavoro e si applicherà la LPD.</dd>
<dt class="man-space-before-4">– </dt>
<dd class="man-space-before-4">
<i>Violazione degli obblighi del datore di lavoro (art. 19 AP-LSDAS):</i> l’Associazione padronale delle banche in Svizzera e l’ASB hanno ritenuto eccessiva la punibilità della violazione degli obblighi del datore di lavoro commessa per negligenza e ne chiedono la soppressione. A loro parere, i datori di lavoro possono basarsi soltanto sulle informazioni fornite dai lavoratori per adempiere i loro obblighi legali. Anche se i datori di lavoro agiscono secondo scienza e coscienza, non sarebbe possibile escludere errori di dichiarazione da parte dei lavoratori. Per questo motivo le due associazioni hanno chiesto la soppressione della punibilità in caso di violazione per negligenza degli obblighi del datore di lavoro.</dd>
</dl>
<div class="footnotes">
<p id="fn-d7e297"><sup><a href="#fnbck-d7e297">12</a></sup><sup></sup>  Il rapporto sui risultati della procedura di consultazione è consultabile all’indirizzo: <a href="https://www.fedlex.admin.ch/it/consultation-procedures/ended/2024" target="_blank">
				www.admin.ch
			</a> &gt; Diritto federale &gt; Procedure di consultazione &gt; Procedure di consultazione concluse &gt; 2024 &gt; DFF.</p>
<p id="fn-d7e323"><sup><a href="#fnbck-d7e323">13</a></sup><sup></sup>  <a href="https://fedlex.data.admin.ch/eli/cc/2022/491" target="_blank">RS <b>235.1</b></a></p>
</div>
</div></section><section id="lvl_2/lvl_2.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.2">2.2 Valutazione dei risultati della procedura di consultazione</a>
</h2>
<div class="collapseable">
<p class="absatzvor man-space-before-8">Dalla procedura di consultazione è emerso che la creazione di una legge sullo scambio automatico internazionale di informazioni relative a dati salariali gode di un ampio sostegno. </p>
<dl class="man-space-after-0">
<dt class="man-space-before-4">– </dt>
<dd class="man-space-before-4">
<i>Obblighi del datore di lavoro (art. 3 AP-LSDAS):</i> tra le principali proposte formulate vi è il fatto di rendere, in linea di principio, obbligatoria la trasmissione elettronica delle informazioni da parte dei datori di lavoro alle autorità fiscali cantonali. Il disegno di legge ne tiene in parte conto, prevedendo la possibilità per i Cantoni di prescrivere la trasmissione delle informazioni del datore di lavoro all’autorità cantonale in formato elettronico. I Cantoni potranno così decidere autonomamente il momento in cui imporre ai datori di lavoro la trasmissione elettronica. Si è invece rinunciato a tenere conto della richiesta volta a definire un processo uniforme in relazione ai termini e al formato di notifica al fine di ridurre l’onere amministrativo dei datori di lavoro attivi in più Cantoni, poiché le procedure di trasmissione dei datori di lavoro nei confronti delle autorità cantonali sono disciplinate prioritariamente dal diritto cantonale. Tuttavia, va sottolineato che un gruppo di lavoro composto da rappresentanti degli ambienti economici, dei Cantoni e della Confederazione ha elaborato, d’intesa con Swissdec, specifiche che sono state messe a disposizione dei produttori di software in vista della trasmissione elettronica. Questo approccio coordinato assicura una certa armonizzazione, in particolare nell’intento di limitare l’aumento degli oneri dei datori di lavoro. Infine, l’auspicato chiarimento della designazione dell’autorità fiscale competente è stato inserito nell’articolo 3 capoverso 1 del disegno di legge.</dd>
<dt class="man-space-before-4">– </dt>
<dd class="man-space-before-4">
<i>Protezione dei dati (art. 9 e 11 AP-LSDAS):</i> due associazioni hanno chiesto la soppressione dell’obbligo dei datori di lavoro di informare i propri lavoratori in merito allo scambio di informazioni con lo Stato partner (art. 9) e un’organizzazione ha chiesto l’eliminazione della disposizione concernente i diritti dei lavoratori (art. 11). Tuttavia, entrambe le disposizioni forniscono chiarimenti utili al disegno di legge. L’informazione dei lavoratori, in particolare, è un aspetto importante, dal momento che i diritti delle persone interessate nei confronti dell’AFC si limitano al diritto di accesso e alla rettifica dei dati inesatti (cfr. art. 11). Il mantenimento di queste disposizioni nel disegno di legge assicura la trasparenza verso le persone interessate, evitando un rimando implicito alla LPD.</dd>
<dt class="man-space-before-4">– </dt>
<dd class="man-space-before-4">
<i>Violazione degli obblighi del datore di lavoro (art. 19 AP-LSDAS):</i> due associazioni chiedono di sopprimere l’elemento soggettivo della negligenza in caso di violazione dell’obbligo del datore di lavoro di trasmettere le informazioni alle autorità fiscali. In linea di principio, tale obbligo del datore di lavoro è disciplinato dalla LIFD (art. 129 cpv. 1 lett. e). L’obbligo previsto dall’articolo 3 ha unicamente una funzione sussidiaria. L’articolo 19 si ispira all’articolo 174 LIFD, che sanziona la violazione intenzionale o per negligenza di un obbligo procedurale. Per assicurare la coerenza tra disposizioni contenute in due leggi distinte che però sanzionano lo stesso comportamento, le due norme devono essere il più simili possibile. Inoltre, il mantenimento di una sanzione in caso di mancata trasmissione delle informazioni per negligenza permette di garantire che ogni datore di lavoro adempia il proprio obbligo di trasmettere le informazioni richieste.</dd>
</dl>
</div></section>
</div></section><section id="lvl_3"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_3">3 Punti essenziali del progetto</a>
</h1>
<div class="collapseable">
<section id="lvl_3/lvl_3.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.1">3.1 La normativa proposta</a>
</h2>
<div class="collapseable"><p class="absatzvor man-space-before-8">L’Accordo sui frontalieri con l’Italia specifica le informazioni relative ai dati salariali che devono essere oggetto dello scambio automatico. L’Accordo aggiuntivo alla CDI con la Francia prevede a sua volta la trasmissione obbligatoria di determinate informazioni relative ai dati salariali nonché, se disponibili, anche di altre informazioni relative ai dati salariali. Questi Accordi contengono pertanto le basi di diritto per le informazioni relative ai dati salariali da scambiare. Tuttavia, non disciplinano l’attuazione dello scambio all’interno della Svizzera. Di conseguenza, è necessario creare una legge federale per disciplinare l’attuazione dello scambio automatico di informazioni relative a dati salariali in Svizzera. Questa legge è necessaria affinché la Svizzera possa rispettare gli impegni internazionali assunti in questo ambito. Il disegno di legge federale sullo scambio automatico internazionale di informazioni relative a dati salariali disciplina quindi l’attuazione di tale scambio in Svizzera, laddove previsto da un trattato internazionale in ambito fiscale. Contiene, in particolare, norme concernenti i compiti dell’AFC e delle autorità fiscali cantonali, l’utilizzazione del numero dell’assicurazione per la vecchiaia e per i superstiti (AVS) quale numero d’identificazione fiscale svizzero e la protezione dei dati. Comprende inoltre disposizioni sull’organizzazione e sull’obbligo di scambiare le informazioni per via elettronica tra l’AFC e le autorità fiscali cantonali.</p></div></section><section id="lvl_3/lvl_3.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.2">3.2 Attuazione</a>
</h2>
<div class="collapseable">
<p class="absatzvor man-space-before-8">Si prevede che la LSADS entri in vigore il 1° gennaio 2027, mentre l’Accordo aggiuntivo alla CDI con la Francia nel 2025, e che il 2026 sia il primo anno di riferimento per il quale potrà avvenire lo scambio di informazioni. Un’entrata in vigore della legge al 1° gennaio 2027 consentirà all’AFC di disporre delle informazioni necessarie a effettuare il primo scambio di informazioni con la Francia nel 2027 in relazione ai dati del 2026. Per quanto riguarda l’Italia, il primo scambio di informazioni relative ai dati salariali è stato effettuato nel marzo 2025 con riferimento al 2024, conformemente all’Accordo sui frontalieri. Nel 2027 l’AFC trasmetterà alle autorità fiscali cantonali le informazioni ricevute dall’Italia.</p>
<p class="absatz man-space-before-4">Dal momento che le informazioni da scambiare sono elencate in ognuno dei due Accordi internazionali, il campo di applicazione della normativa da adottare è ben definito e lascia poco margine di manovra. Inoltre, la disposizione sul sistema d’informazione che l’AFC deve gestire per via elettronica è sufficientemente dettagliata. Dalla procedura di consultazione è tuttavia emerso che sarebbe auspicabile disciplinare in un’ordinanza anziché in una legge le modalità tecniche di autenticazione per l’accesso elettronico delle autorità fiscali cantonali ai dati contenuti nel sistema d’informazione dell’AFC. Nel caso di un progresso tecnologico che faccia sorgere l’esigenza di adeguare il testo ai nuovi sviluppi, un’ordinanza sarebbe più facilmente modificabile rispetto a una legge. Il contenuto materiale della disposizione prevista, segnatamente l’autenticazione a due fattori, non è stato contestato. La base legale che conferisce al Consiglio federale la competenza di disciplinare le modalità relative al sistema d’informazione gestito dall’AFC è stata trasposta nell’articolo 15 capoverso 8 del disegno di legge.</p>
<p class="absatz man-space-before-4">L’esecuzione dello scambio automatico internazionale di informazioni relative a dati salariali è automatizzata, sia tra i Cantoni e l’AFC sia con gli Stati partner della Svizzera. L’obiettivo è garantire procedure quanto più uniformi possibile al fine di limitarne i costi e la complessità. Nell’ambito di questo scambio, l’AFC funge da sportello per lo scambio di dati con gli Stati partner (tranne nel caso dei trattati che prevedono la trasmissione diretta dei dati da parte dei Cantoni all’autorità estera competente) e con le autorità fiscali cantonali.</p>
</div></section>
</div></section><section id="lvl_4"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_4">4 Commento ai singoli articoli</a>
</h1>
<div class="collapseable">
<section id="lvl_4/sec_1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/sec_1">Sezione 1:  Disposizioni generali</a>
</h2>
<div class="collapseable"></div></section><article id="art_1"><a name="a1"></a><h6 class="heading" role="heading">
<span class="display-icon"></span><span class="external-link-icon"></span><a href="#art_1"><inl></inl>Art. 1<inl></inl><span class="man-font-style-normal"><inl></inl></span> <span class="man-font-style-normal">Oggetto<inl></inl></span></a>
</h6>
<div class="collapseable"><p class="absatz man-space-before-4">Il disegno di legge disciplina l’attuazione dello scambio automatico internazionale di informazioni relative a dati salariali all’interno della Svizzera laddove è previsto da un trattato internazionale, ad esempio una convenzione per evitare le doppie imposizioni.</p></div></article><article id="art_2"><a name="a2"></a><h6 class="heading" role="heading">
<span class="display-icon"></span><span class="external-link-icon"></span><a href="#art_2"><inl></inl>Art. 2<inl></inl><span class="man-font-style-normal"><inl></inl></span> <span class="man-font-style-normal">Definizioni<inl></inl></span></a>
</h6>
<div class="collapseable"><p class="absatz man-space-before-4">L’articolo 2 definisce le espressioni utilizzate nella legge.</p></div></article><section id="lvl_4/sec_2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/sec_2">Sezione 2:  Informazioni relative a dati salariali da trasmettere allo Stato partner</a>
</h2>
<div class="collapseable"></div></section><article id="art_3"><a name="a3"></a><h6 class="heading" role="heading">
<span class="display-icon"></span><span class="external-link-icon"></span><a href="#art_3"><inl></inl>Art. 3<inl></inl><span class="man-font-style-normal"><inl></inl></span> <span class="man-font-style-normal">Obblighi del datore di lavoro<inl></inl></span></a>
</h6>
<div class="collapseable">
<p class="absatz man-space-before-4">Dal momento che i dati salariali sono detenuti in primo luogo e integralmente dai datori di lavoro, va formulato nei loro confronti un obbligo di fornire le informazioni relative a tali dati. Il capoverso 1 fa riferimento all’articolo 129 capoverso 1 lettera e LIFD nella misura in cui quest’ultimo sancisce obblighi procedurali in ambito fiscale, e più precisamente l’obbligo dei terzi di comunicare. Vi è previsto l’obbligo, per i datori di lavoro, di presentare annualmente all’autorità fiscale cantonale competente in materia di imposta alla fonte secondo la LIFD un’attestazione sui dati salariali riguardanti le persone non domiciliate in Svizzera per le quali un trattato internazionale stabilisce lo scambio automatico internazionale di informazioni relative a dati salariali. Il disegno di legge che modifica la LIFD è stato adottato dall’Assemblea federale il 14 giugno 2024 ed è entrato in vigore il 1° gennaio 2025. Esso ha introdotto l’obbligo dei datori di lavoro di comunicare alle autorità fiscali interessate le informazioni previste da un accordo fiscale internazionale. Spetta ai Cantoni stabilire entro quale termine e con quali modalità i datori di lavoro devono trasmettere loro tali informazioni. L’obbligo del lavoratore di comunicare ogni cambiamento determinante (p. es. cambiamento di indirizzo o di nome) al proprio datore di lavoro è disciplinato, per analogia, dall’articolo 5 capoverso 3 dell’ordinanza dell’11 aprile 2018<sup><a href="#fn-d7e428" id="fnbck-d7e428">14</a></sup> sull’imposta alla fonte. </p>
<p class="absatz man-space-before-4">Il capoverso 2 mira a limitare nel tempo la possibilità delle autorità fiscali cantonali di rivolgersi al datore di lavoro per ottenere le informazioni. Ai fini della certezza del diritto e nella misura in cui un trattato applicabile non contiene disposizioni sulla prescrizione dell’obbligo di comunicare i dati salariali, si prevede un termine di prescrizione assoluto di dieci anni a decorrere dalla fine dell’anno civile nel corso del quale sono stati versati i salari. Tale termine tiene conto del periodo di conservazione dei libri di dieci anni sancito dall’articolo 958<i>f</i> del Codice delle obbligazioni (CO)<sup><a href="#fn-d7e443" id="fnbck-d7e443">15</a></sup>. </p>
<p class="absatz man-space-before-4">Il capoverso 3 consente ai Cantoni di prescrivere l’obbligo per i datori di lavoro di trasmettere le informazioni relative ai dati salariali in formato elettronico. Questa disposizione non implica un obbligo generale di trasmissione elettronica, poiché i Cantoni potranno decidere autonomamente in quale momento intendono imporre ai datori di lavoro la trasmissione in tale forma. Al fine di garantire un parallelismo tra questa nuova formulazione e le norme fiscali, il disegno di legge modifica l’articolo 104<i>a</i> LIFD integrandovi un nuovo capoverso 1<sup>bis</sup> con un tenore analogo a quello dell’articolo 3 capoverso 3 D‑LSADS (v. sez. 8).</p>
<div class="footnotes">
<p id="fn-d7e428"><sup><a href="#fnbck-d7e428">14</a></sup><sup></sup>  <a href="https://fedlex.data.admin.ch/eli/cc/2018/274" target="_blank">RS <b>642.118.2</b></a></p>
<p id="fn-d7e443"><sup><a href="#fnbck-d7e443">15</a></sup><sup></sup>  <a href="https://fedlex.data.admin.ch/eli/cc/27/317_321_377" target="_blank">RS <b>220</b></a></p>
</div>
</div></article><article id="art_4"><a name="a4"></a><h6 class="heading" role="heading">
<span class="display-icon"></span><span class="external-link-icon"></span><a href="#art_4"><inl></inl>Art. 4<inl></inl><span class="man-font-style-normal"><inl></inl></span> <span class="man-font-style-normal">Compiti delle autorità fiscali cantonali<inl></inl></span></a>
</h6>
<div class="collapseable">
<p class="absatz man-space-before-4">Questa disposizione prevede che le autorità fiscali cantonali trasmettano annualmente per via elettronica all’AFC le informazioni prescritte dal trattato applicabile e prodotte dai datori di lavoro conformemente all’articolo 3 capoverso 1 laddove il trattato applicabile prevede che l’AFC invii tali informazioni allo Stato partner (cpv. 1). Spetta ai Cantoni nei quali i Comuni esercitano i compiti in materia di tassazione assicurarsi che i dati trasmessi dai datori di lavoro e poi inviati all’AFC siano completi. Al fine di consentire all’AFC di aggregare le informazioni ricevute prima del loro inoltro, i Cantoni devono trasmettere tali informazioni al più tardi due mesi prima della data stabilita nel trattato applicabile per lo scambio con lo Stato partner. Nel caso della Francia, le informazioni devono quindi pervenire all’AFC al più tardi entro il 30 settembre dell’anno successivo a quello nel corso del quale sono state versate le rimunerazioni.</p>
<p class="absatz man-space-before-4">Il capoverso 2 precisa che se un trattato applicabile prevede che le autorità fiscali cantonali trasmettano le informazioni direttamente allo Stato partner (come nel caso dell’Accordo sui frontalieri con l’Italia), tali autorità trasmettono annualmente alle autorità competenti dello Stato partner le informazioni indicate nel trattato applicabile che hanno ricevuto dai datori di lavoro entro il termine stabilito nel trattato applicabile.</p>
</div></article><article id="art_5"><a name="a5"></a><h6 class="heading" role="heading">
<span class="display-icon"></span><span class="external-link-icon"></span><a href="#art_5"><inl></inl>Art. 5<inl></inl><span class="man-font-style-normal"><inl></inl></span> <span class="man-font-style-normal">Compiti dell’AFC<inl></inl></span></a>
</h6>
<div class="collapseable">
<p class="absatz man-space-before-4">L’AFC trasmette alle autorità competenti dello Stato partner le informazioni ricevute dalle autorità fiscali cantonali nel quadro dell’articolo 4 rispettando il termine stabilito nel trattato applicabile (cpv. 1).</p>
<p class="absatz man-space-before-4">Il capoverso 2 precisa che quando trasmette loro le informazioni, l’AFC segnala alle autorità competenti dello Stato partner le restrizioni inerenti all’utilizzazione delle informazioni trasmesse e l’obbligo di confidenzialità secondo il trattato applicabile.</p>
<p class="absatz man-space-before-4">Se il trattato applicabile prevede che le informazioni trasmesse possano essere utilizzate per fini diversi da quelli fiscali, a condizione che tale utilizzazione sia autorizzata dal diritto di entrambi gli Stati e che l’autorità competente dello Stato partner che fornisce le informazioni vi acconsenta, spetta all’AFC dare il suo consenso (cpv. 3). Se le informazioni ricevute devono essere inoltrate alle autorità penali per il perseguimento di altri reati non fiscali, l’AFC dà il suo consenso caso per caso, d’intesa con l’Ufficio federale di giustizia (cpv. 4).</p>
</div></article><section id="lvl_4/sec_3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/sec_3">Sezione 3:  Informazioni relative a dati salariali trasmesse dall’estero</a>
</h2>
<div class="collapseable"></div></section><article id="art_6"><a name="a6"></a><h6 class="heading" role="heading">
<span class="display-icon"></span><span class="external-link-icon"></span><a href="#art_6"><inl></inl>Art. 6<inl></inl><span class="man-font-style-normal"><inl></inl></span> <span class="man-font-style-normal">Utilizzazione del numero d’identificazione fiscale svizzero per persone fisiche<inl></inl></span></a>
</h6>
<div class="collapseable">
<p class="absatz man-space-before-4">Questa disposizione prescrive che il numero AVS ai sensi della legge federale del 20 dicembre 1946<sup><a href="#fn-d7e513" id="fnbck-d7e513">16</a></sup> sull’assicurazione per la vecchiaia e per i superstiti sia utilizzato quale numero d’identificazione fiscale svizzero per persone fisiche nell’ambito dello scambio automatico di informazioni relative ai dati salariali, qualora il trattato applicabile preveda la trasmissione di tale numero. Una gestione efficace di tale scambio di informazioni è possibile soltanto se le persone interessate possono essere identificate chiaramente e se lo scambio è automatizzato. </p>
<p class="absatz man-space-before-4">Il numero d’identificazione fiscale svolge un ruolo decisivo in quanto criterio di attribuzione univoco per le persone fisiche. Consente di identificare una persona e di attribuire al lavoratore interessato le informazioni relative ai dati salariali trasmessi, facilitando il lavoro delle autorità fiscali cantonali. Il numero d’identificazione fiscale deve essere utilizzato unicamente per l’adempimento dei compiti definiti nel D‑LSADS, ossia per lo scambio automatico di informazioni relative a dati salariali. Per il trattamento delle informazioni ricevute nell’ambito dello scambio di informazioni relative ai dati salariali, l’AFC e le autorità fiscali cantonali devono utilizzare il numero d’assicurato AVS a tredici cifre (AVSN13), se disponibile. </p>
<div class="footnotes"><p id="fn-d7e513"><sup><a href="#fnbck-d7e513">16</a></sup><sup></sup>  <a href="https://fedlex.data.admin.ch/eli/cc/63/837_843_843" target="_blank">RS <b>831.10</b></a></p></div>
</div></article><article id="art_7"><a name="a7"></a><h6 class="heading" role="heading">
<span class="display-icon"></span><span class="external-link-icon"></span><a href="#art_7"><inl></inl>Art. 7<inl></inl><span class="man-font-style-normal"><inl></inl></span> <span class="man-font-style-normal">Compiti dell<inl></inl></span><span class="man-font-style-normal">’</span><span class="man-font-style-normal"><inl></inl>AFC<inl></inl></span></a>
</h6>
<div class="collapseable">
<p class="absatz man-space-before-4">Il capoverso 1 garantisce all’AFC la possibilità di utilizzare le informazioni ricevute da uno Stato partner. Dal momento che la tassazione e la riscossione in materia di imposte dirette sono di competenza dei Cantoni (art. 128 della Costituzione federale [Cost.]<sup><a href="#fn-d7e546" id="fnbck-d7e546">17</a></sup> <i>a contrario</i> e art. 2 LIFD), l’AFC trasmette tali informazioni alle autorità fiscali cantonali competenti e richiama la loro attenzione sul fatto che le informazioni possono essere utilizzate soltanto per le imposte rientranti nel campo di applicazione del trattato applicabile.</p>
<p class="absatz man-space-before-4">Quando trasmette loro le informazioni, l’AFC segnala alle autorità fiscali cantonali le restrizioni inerenti all’utilizzazione e l’obbligo di confidenzialità previsti dal trattato applicabile (cpv. 2).</p>
<p class="absatz man-space-before-4">Se il trattato applicabile prevede che le informazioni relative a dati salariali scambiate tra gli Stati partner possano essere utilizzate a fini diversi da quelli fiscali, qualora il diritto di entrambi gli Stati partner autorizzi tale utilizzazione e l’autorità competente che fornisce le informazioni vi acconsenta, l’AFC chiede il consenso necessario per trasmettere questi dati. Questa disposizione permetterà, ad esempio, di utilizzare le informazioni ricevute, alle stesse condizioni, al fine di determinare i contributi delle assicurazioni sociali svizzere dovuti dalle persone che risiedono in Svizzera e che lavorano in parte in Svizzera per un datore di lavoro situato all’estero. Non è necessario ottenere un consenso se sono trasmesse soltanto le basi di calcolo e non le informazioni stesse. Ad esempio, un’autorità fiscale cantonale che venisse a conoscenza, nell’ambito dello scambio automatico internazionale relativo a dati salariali, di un elemento del salario di un contribuente che non fosse stato dichiarato fino a tale momento, adatterà di conseguenza il reddito e il patrimonio del contribuente. L’autorità fiscale cantonale può trasmettere queste basi di calcolo corrette ad altri servizi amministrativi nell’ambito dell’obbligo legale di informare, purché non trasmetta le informazioni stesse, ossia i dati salariali specifici (cpv. 3).</p>
<div class="footnotes"><p id="fn-d7e546"><sup><a href="#fnbck-d7e546">17</a></sup><sup></sup>  <a href="https://fedlex.data.admin.ch/eli/cc/1999/404" target="_blank">RS <b>101</b></a></p></div>
</div></article><article id="art_8"><a name="a8"></a><h6 class="heading" role="heading">
<span class="display-icon"></span><span class="external-link-icon"></span><a href="#art_8"><inl></inl>Art. 8<inl></inl><span class="man-font-style-normal"><inl></inl></span> <span class="man-font-style-normal">Procedura<inl></inl></span></a>
</h6>
<div class="collapseable">
<p class="absatz man-space-before-4">Nell’ambito dello scambio automatico internazionale di informazioni relative a dati salariali, l’AFC diventa il vero e proprio sportello per lo scambio di dati con gli Stati partner (tranne nel caso dei trattati che prevedono la trasmissione diretta dei dati da parte dei Cantoni all’autorità estera competente) e con le autorità fiscali cantonali. L’AFC attribuisce ai Cantoni le informazioni trasmesse automaticamente dagli Stati partner. Il numero d’assicurato dell’AVS quale numero d’identificazione fiscale svolge un ruolo decisivo in quanto criterio di attribuzione univoco per le persone fisiche (v. commento all’art. 6). Per poter attribuire ai Cantoni le informazioni relative ai salari comunicate dallo Stato partner, l’AFC ha bisogno, entro due mesi dalla fine di ogni anno civile, del numero d’identificazione fiscale di tutte le persone fisiche imponibili illimitatamente in un Cantone. </p>
<p class="absatz man-space-before-4">L’AFC trasmette le informazioni relative ai dati salariali ricevute automaticamente da uno Stato partner alle autorità fiscali cantonali per le quali tali informazioni rivestono un interesse. È presumibile che, in un certo numero di casi, le informazioni ricevute dall’estero non contengano un numero d’identificazione fiscale, quantomeno nei primi anni successivi all’introduzione dello scambio automatico internazionale in Svizzera. In tali casi l’attribuzione deve essere fatta sulla base di altri criteri, fermo restando che solo le informazioni necessarie all’identificazione della persona fisica secondo il trattato applicabile e scambiate tra gli Stati partner possono essere utilizzate a tal fine. Altri criteri di attribuzione sono, ad esempio, il domicilio o il numero di avviamento postale del luogo di residenza delle persone fisiche (cpv. 2).</p>
<p class="absatz man-space-before-4">Se vi è corrispondenza con le informazioni trasmesse automaticamente dallo Stato partner, l’AFC le rende accessibili, mediante procedura di richiamo sicura e criptata, al Cantone in cui la persona interessata è imponibile illimitatamente. Inoltre, l’AFC richiama l’attenzione delle autorità fiscali cantonali sulle restrizioni inerenti all’utilizzazione e sull’obbligo di confidenzialità previsti dal trattato applicabile (cpv. 3).</p>
<p class="absatz man-space-before-4">La sicurezza delle informazioni trasmesse dallo Stato partner deve poter essere garantita in ogni momento. È quindi indispensabile che soltanto i collaboratori delle autorità fiscali cantonali abbiano accesso alle informazioni mediante tale procedura di richiamo. L’articolo 15 capoverso 8 D‑LSADS contiene la base legale per consentire al Consiglio federale di disciplinare le modalità tecniche di autenticazione per l’accesso elettronico delle autorità fiscali cantonali ai dati contenuti nel sistema d’informazione dell’AFC. </p>
</div></article><section id="lvl_4/sec_4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/sec_4">Sezione 4:  Obblighi di informazione e di conservazione dei datori di lavoro</a>
</h2>
<div class="collapseable"></div></section><article id="art_9"><a name="a9"></a><h6 class="heading" role="heading">
<span class="display-icon"></span><span class="external-link-icon"></span><a href="#art_9"><inl></inl>Art. 9<inl></inl><span class="man-font-style-normal"><inl></inl></span> <span class="man-font-style-normal">Obbligo di informare i lavoratori<inl></inl></span></a>
</h6>
<div class="collapseable">
<p class="absatz man-space-before-4">Le informazioni scambiate in virtù dei trattati applicabili riguardano in particolare dati personali ai sensi della LPD. Conformemente ai principi della protezione dei dati, le persone interessate i cui dati personali sono oggetto di scambio devono essere debitamente informate del trattamento riservato a tali dati. Tale informazione è necessaria sia per assicurare la trasparenza del trattamento, sia per permettere alle persone interessate di esercitare i propri diritti.</p>
<p class="absatz man-space-before-4">Secondo l’articolo 3 D-LSADS, le informazioni da trasmettere allo Stato partner sono prodotte dal datore di lavoro. Spetta quindi a quest’ultimo informare il lavoratore interessato in merito alle informazioni di cui all’articolo 9 lettere a–d D‑LSADS. La comunicazione deve avvenire all’inizio del rapporto di lavoro o al più tardi il 28 febbraio dell’anno della prima trasmissione dei dati allo Stato partner. </p>
<p class="absatz man-space-before-4">Per adempiere l’obbligo di informare di cui all’articolo 9, il datore di lavoro non può limitarsi a informare il lavoratore in merito al trattato applicabile. Deve esplicitamente richiamare l’attenzione del lavoratore sul contenuto di tale trattato e sulle categorie di dati che saranno scambiate. Deve altresì indicare lo Stato partner a cui saranno trasmessi i dati e l’utilizzazione che ne verrà fatta conformemente al trattato applicabile. Infine, il lavoratore deve essere informato dei diritti di cui dispone in virtù della LPD, da un lato, e dell’articolo 11 D‑LSADS, dall’altro. Questa informazione è particolarmente importante, in quanto i diritti delle persone interessate nei confronti dell’AFC sono limitati al diritto di accesso e alla rettifica dei dati inesatti (v. commento all’art. 11).</p>
</div></article><article id="art_10"><a name="a10"></a><h6 class="heading" role="heading">
<span class="display-icon"></span><span class="external-link-icon"></span><a href="#art_10"><inl></inl>Art. 10<inl></inl><span class="man-font-style-normal"><inl></inl></span> <span class="man-font-style-normal">Obbligo di conservazione<inl></inl></span></a>
</h6>
<div class="collapseable"><p class="absatz man-space-before-4">L’articolo 10 prevede esplicitamente che il datore di lavoro tenuto a comunicare i dati salariali di determinati lavoratori secondo il trattato applicabile deve conservare le informazioni e i documenti giustificativi ottenuti ai fini dello scambio automatico di informazioni relative a dati salariali. A tal fine, i documenti elaborati e i giustificativi raccolti per adempiere l’obbligo di comunicazione del datore di lavoro devono essere conservati, affinché sia possibile apportare successivamente eventuali correzioni a dichiarazioni errate o garantire l’imposizione corretta dei lavoratori interessati. Per quanto concerne le modalità di conservazione, si applica per analogia l’articolo 958<i>f</i> capoverso 1 CO.</p></div></article><section id="lvl_4/sec_5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/sec_5">Sezione 5:  Protezione dei dati</a>
</h2>
<div class="collapseable"></div></section><article id="art_11"><a name="a11"></a><h6 class="heading" role="heading">
<span class="display-icon"></span><span class="external-link-icon"></span><a href="#art_11"><inl></inl>Art. 11<inl></inl><span class="man-font-style-normal"><inl></inl></span> <span class="man-font-style-normal">Diritti dei lavoratori<inl></inl></span></a>
</h6>
<div class="collapseable">
<p class="absatz man-space-before-4">Per quanto concerne le informazioni raccolte dal datore di lavoro e trasmesse alle autorità competenti dello Stato partner, il lavoratore i cui dati salariali devono essere scambiati secondo il trattato applicabile beneficia nei confronti del datore di lavoro dei diritti sanciti dalla LPD (cpv. 1).</p>
<p class="absatz man-space-before-4">Se in virtù del trattato applicabile devono essere trasmesse informazioni a uno Stato partner dalle autorità fiscali cantonali, nei loro confronti il lavoratore interessato ha i diritti definiti nella legge cantonale sulla protezione dei dati o, se del caso, nella convenzione intercantonale applicabile (cpv. 2).</p>
<p class="absatz man-space-before-4">Secondo il capoverso 3, i Cantoni possono limitare i diritti relativi alla protezione dei dati dei lavoratori interessati nei confronti dell’autorità fiscale cantonale sul modello di quanto previsto nel capoverso 4.</p>
<p class="absatz man-space-before-4">Rispetto all’AFC, i lavoratori i cui dati salariali sono scambiati secondo il trattato applicabile possono far valere esclusivamente il proprio diritto d’accesso ed esigere la rettifica dei dati inesatti dovuti a errori di trasmissione (cpv. 4).</p>
<p class="absatz man-space-before-4">In concreto, ciò significa che le persone interessate possono far valere il diritto d’accesso secondo l’articolo 25 LPD sia nei confronti del proprio datore di lavoro, che è tenuto a comunicare i dati salariali, sia nei confronti dell’AFC. Tali persone hanno il diritto di sapere se vengono trattati dati che le concernono. Il datore di lavoro o l’AFC deve comunicare al lavoratore interessato, entro 30 giorni, tutti i dati trattati che lo riguardano, la finalità del trattamento, la durata della conservazione dei dati, le informazioni disponibili sull’origine dei dati, nonché i destinatari a cui i dati sono comunicati. Il diritto della persona interessata di far valere un diritto di accesso nei confronti delle autorità cantonali è disciplinato dal diritto cantonale applicabile al caso specifico.</p>
<p class="absatz man-space-before-4">Un lavoratore interessato ha, inoltre, il diritto di far rettificare dati inesatti conformemente all’articolo 32 capoverso 1 LPD. La trasmissione di dati all’estero avviene nel quadro di processi automatizzati. L’AFC non effettua alcun controllo sostanziale dei dati, che non sarebbe peraltro in grado di effettuare, poiché sono i datori di lavoro ad avere i contatti con i lavoratori e a dover assicurare che le informazioni da scambiare siano raccolte e comunicate correttamente. Di conseguenza, il diritto di rettifica dei dati inesatti deve essere esercitato nei confronti del datore di lavoro o, se del caso, delle autorità cantonali se il diritto cantonale applicabile lo prevede. Nei confronti dell’AFC questo diritto è limitato alla rettifica dei dati inesatti a causa di errori di trasmissione (p. es. nella trasmissione dall’autorità fiscale cantonale all’AFC si verifica un errore e la massa salariale ammonta a 60 000 anziché 6000 franchi).</p>
<p class="absatz man-space-before-4">Il lavoratore interessato non ha tuttavia la possibilità di basarsi sull’articolo 37 LPD per opporsi alla trasmissione dei dati prevista da un trattato internazionale. Secondo l’articolo 37 LPD, l’AFC sarebbe autorizzata a respingere la richiesta di informazioni se sussiste un obbligo legale alla comunicazione (lett. a) o se l’adempimento del suo compito ne risulterebbe altrimenti pregiudicato (lett. b). Nell’ambito dello scambio automatico di informazioni relative a dati salariali, la trasmissione delle informazioni avviene sulla base dei trattati applicabili, che disciplinano precisamente quali informazioni devono essere trasmesse, riguardo a chi e quando, motivo per cui una richiesta di opposizione in merito non avrebbe alcuna possibilità di esito positivo. La legge esclude quindi l’applicazione dell’articolo 37 LPD all’AFC. I datori di lavoro, i Cantoni e l’AFC non dispongono di alcun margine di discrezionalità per decidere se procedere o no a una comunicazione o a una trasmissione. In tale contesto, l’applicazione dell’articolo 37 LPD porterebbe l’AFC a respingere l’opposizione alla comunicazione dei dati salariali in virtù dell’obbligo legale alla comunicazione previsto dal trattato applicabile.</p>
<p class="absatz man-space-before-4">Tuttavia, ciò non esclude la possibilità di invocare, in casi limitati, alcuni diritti previsti dal diritto amministrativo. I lavoratori interessati possono, sulla base dell’articolo 25<i>a</i> della legge federale del 20 dicembre 1968<sup><a href="#fn-d7e656" id="fnbck-d7e656">18</a></sup> sulla procedura amministrativa (PA), esigere che l’AFC si astenga dallo scambiare dati se le persone interessate hanno verosimilmente un interesse degno di protezione. L’articolo 25<i>a</i> PA garantisce che gli atti materiali delle autorità amministrative siano sottoposti a una protezione amministrativa. Una persona interessata può richiedere all’autorità competente che ometta, cessi o revochi atti materiali illeciti. L’autorità statuisce mediante decisione formale, che può in seguito essere impugnata con ricorso. Gli atti materiali in quanto tali non sono in linea di principio oggetto di contestazione, motivo per cui è necessario precisare che l’autorità statuisce mediante decisione formale. Per analogia con l’articolo 19 capoverso 2 secondo periodo della legge federale del 18 dicembre 2015<sup><a href="#fn-d7e669" id="fnbck-d7e669">19</a></sup> sullo scambio automatico internazionale di informazioni a fini fiscali (LSAI), una persona i cui dati salariali sono scambiati nell’ambito del trattato applicabile può invocare tale articolo se la trasmissione dei dati salariali comporta o potrebbe comportare per tale persona uno svantaggio non sostenibile a causa dell’assenza di garanzie dello Stato di diritto nello Stato partner.</p>
<p class="absatz man-space-before-4">Il Tribunale federale ha definito le condizioni nelle quali una persona oggetto di comunicazione di dati nell’ambito di uno scambio automatico di informazioni può esigere dall’AFC una decisione ai sensi dell’articolo 25<i>a</i> PA qualora rischi di subire uno svantaggio non sostenibile a causa dell’assenza di garanzie dello Stato di diritto<sup><a href="#fn-d7e684" id="fnbck-d7e684">20</a></sup>. A tale riguardo si fa riferimento alla giurisprudenza relativa all’articolo 26 paragrafo 3 lettera c del Modello di convenzione dell’OCSE<sup><a href="#fn-d7e692" id="fnbck-d7e692">21</a></sup>, secondo cui l’assenza di garanzie dello Stato di diritto deve essere intesa nel senso delle disposizioni del diritto nazionale di riserva dell’ordine pubblico. In tale contesto, il concetto deve essere interpretato in maniera restrittiva e secondo le regole della buona fede, al fine di evitare che uno Stato non renda più difficile la regolare applicazione del trattato. Secondo la giurisprudenza, vi è violazione dell’ordine pubblico se i principi fondamentali del diritto sono violati o se l’atto in questione è incompatibile con l’ordine giuridico e i valori svizzeri, se il risultato è in manifesta contraddizione con il senso e lo spirito del proprio ordine giuridico o contrasta in maniera inaccettabile con le concezioni giuridiche svizzere. In concreto, una deroga alle disposizioni imperative del diritto svizzero provocata da un atto estero non costituisce necessariamente una violazione dell’ordine pubblico. Il Tribunale federale ritiene che questa interpretazione restrittiva sia compatibile con gli articoli 8 (Diritto al rispetto della vita privata e familiare) e 13 (Diritto ad un ricorso effettivo) della Convenzione del 4 novembre 1950<sup><a href="#fn-d7e703" id="fnbck-d7e703">22</a></sup> per la salvaguardia dei diritti dell’uomo e delle libertà fondamentali (CEDU), in quanto altri mezzi garantiscono l’impossibilità di una diffusione dei dati al di fuori dell’ambito dello scambio automatico di informazioni. Di conseguenza, una persona oggetto di comunicazione dei dati nell’ambito della procedura di scambio automatico di informazioni può esigere dall’AFC una decisione ai sensi dell’articolo 19 capoverso 2 secondo periodo LSAI in relazione all’articolo 25<i>a</i> PA soltanto se e nella misura in cui la presunta violazione dell’articolo 8 CEDU costituisce anche una violazione dell’ordine pubblico svizzero.</p>
<p class="absatz man-space-before-4">Nell’ambito dello scambio automatico di informazioni relative a dati salariali, ciò che è pertinente in concreto è la richiesta di omettere l’atto materiale, che mira a impedire la comunicazione dei dati. L’AFC statuisce al riguardo mediante decisione formale. Tale decisione è impugnabile dinanzi al Tribunale amministrativo federale (art. 44 segg. PA). Il ricorso ha effetto sospensivo (art. 55 PA). La decisione del Tribunale amministrativo federale è impugnabile con ricorso dinanzi al Tribunale federale (art. 82 e 86 della legge del 17 giugno 2005<sup><a href="#fn-d7e718" id="fnbck-d7e718">23</a></sup> sul Tribunale federale).</p>
<div class="footnotes">
<p id="fn-d7e656"><sup><a href="#fnbck-d7e656">18</a></sup><sup></sup>  <a href="https://fedlex.data.admin.ch/eli/cc/1969/737_757_755" target="_blank">RS <b>172.021</b></a></p>
<p id="fn-d7e669"><sup><a href="#fnbck-d7e669">19</a></sup><sup></sup>  <a href="https://fedlex.data.admin.ch/eli/cc/2016/259" target="_blank">RS <b>653.1</b></a></p>
<p id="fn-d7e684"><sup><a href="#fnbck-d7e684">20</a></sup><sup></sup>  DTF 2C_946/2021 del 6 giu. 2023 consid. 6.6.</p>
<p id="fn-d7e692"><sup><a href="#fnbck-d7e692">21</a></sup><sup></sup>  <a href="https://www.oecd.org/en/topics/tax-treaties.html" target="_blank">
				www.oecd.org
			</a> &gt; Topics &gt; Tax &gt; Tax Treaties &gt; OECD Model Tax Convention</p>
<p id="fn-d7e703"><sup><a href="#fnbck-d7e703">22</a></sup><sup></sup>  <a href="https://fedlex.data.admin.ch/eli/cc/1974/2151_2151_2151" target="_blank">RS <b>0.101</b></a></p>
<p id="fn-d7e718"><sup><a href="#fnbck-d7e718">23</a></sup><sup></sup>  <a href="https://fedlex.data.admin.ch/eli/cc/2006/218" target="_blank">RS <b>173.110</b></a></p>
</div>
</div></article><article id="art_12"><a name="a12"></a><h6 class="heading" role="heading">
<span class="display-icon"></span><span class="external-link-icon"></span><a href="#art_12"><inl></inl>Art. 12<inl></inl><span class="man-font-style-normal"><inl></inl></span> <span class="man-font-style-normal">Procedura<inl></inl></span></a>
</h6>
<div class="collapseable">
<p class="absatz man-space-before-4">Se in una decisione passata in giudicato viene constatato che informazioni già fornite all’autorità competente di uno Stato partner erano inesatte, il datore di lavoro che le aveva fornite deve trasmettere all’autorità fiscale cantonale le informazioni rettificate (cpv. 1).</p>
<p class="absatz man-space-before-4">Conformemente al trattato applicabile, l’autorità fiscale cantonale trasmette le informazioni rettificate direttamente all’autorità competente dello Stato partner o all’AFC, che le inoltra all’autorità competente dello Stato partner (cpv. 2).</p>
</div></article><section id="lvl_4/sec_6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/sec_6">Sezione 6:  Organizzazione e procedura</a>
</h2>
<div class="collapseable"></div></section><article id="art_13"><a name="a13"></a><h6 class="heading" role="heading">
<span class="display-icon"></span><span class="external-link-icon"></span><a href="#art_13"><inl></inl>Art. 13<inl></inl><span class="man-font-style-normal"><inl></inl></span> <span class="man-font-style-normal">Compiti del<inl></inl></span><span class="man-font-style-normal">l’A</span><span class="man-font-style-normal"><inl></inl>FC<inl></inl></span></a>
</h6>
<div class="collapseable">
<p class="absatz man-space-before-4">L’AFC provvede alla corretta applicazione della legge e delle disposizioni dei trattati in materia di scambio automatico di informazioni relative a dati salariali a fini fiscali. Questa precisazione è importante, poiché l’AFC non è preposta ad assicurare la corretta applicazione dell’integralità delle convenzioni per evitare le doppie imposizioni. Se il trattato applicabile lo prevede, l’AFC è essenzialmente responsabile per la trasmissione di informazioni all’estero nei termini previsti e per la messa a disposizione delle autorità fiscali cantonali delle informazioni ricevute dall’estero.</p>
<p class="absatz man-space-before-4">L’AFC emana istruzioni e adotta decisioni. Le istruzioni sono elaborate secondo le disposizioni dei trattati. L’obiettivo è un’attuazione da parte della Svizzera conforme a tali disposizioni.</p>
<p class="absatz man-space-before-4">L’AFC può inoltre prescrivere l’utilizzazione di specifici moduli ed esigere che determinati moduli siano trasmessi esclusivamente in forma elettronica. Si tratta di una disposizione potestativa che tiene conto del fatto che lo scambio automatico internazionale è una procedura di massa che può essere effettuata soltanto per via elettronica. In tale contesto, l’AFC decide le modalità di esecuzione in collaborazione con i Cantoni (cfr. anche art. 18). La trasmissione di dati in formato cartaceo non è possibile nella pratica.</p>
</div></article><article id="art_14"><a name="a14"></a><h6 class="heading" role="heading">
<span class="display-icon"></span><span class="external-link-icon"></span><a href="#art_14"><inl></inl>Art. 14<inl></inl><span class="man-font-style-normal"><inl></inl></span> <span class="man-font-style-normal">Trattamento dei dati<inl></inl></span></a>
</h6>
<div class="collapseable">
<p class="absatz man-space-before-4">Il capoverso 1 autorizza l’AFC a trattare i dati personali necessari, inclusi i dati personali degni di particolare protezione, segnatamente quelli concernenti sanzioni e procedimenti amministrativi e penali in materia fiscale. Il termine «trattamento» designa qualsiasi operazione relativa a dati personali, indipendentemente dai mezzi e dalle procedure impiegati, segnatamente la raccolta, la registrazione, la conservazione, l’utilizzazione, la modificazione, la comunicazione, l’archiviazione, la cancellazione o la distruzione di dati (art. 5 lett. d LPD). L’autorizzazione è applicabile sia per i dati ricevuti dalle autorità estere sia per i dati trasmessi a queste ultime dalle autorità svizzere. Per motivi di protezione dei dati, è necessario limitare la finalità all’adempimento dei compiti previsti dai trattati applicabili e dalla LSADS (art. 6 cpv. 3 LPD). I dati sottostanno al pertinente diritto cantonale se si trovano presso le autorità cantonali. Il capoverso 1 prevede altresì che l’AFC sia autorizzata a trattare i dati concernenti persone giuridiche. Ciò include anche il trattamento dei dati concernenti persone giuridiche degni di particolare protezione, segnatamente i dati relativi a procedimenti e sanzioni penali e amministrativi in materia fiscale.</p>
<p class="absatz man-space-before-4">Il capoverso 2 autorizza l’AFC a utilizzare sistematicamente il numero AVS. Se previsto dal trattato applicabile, i numeri AVS saranno raccolti dai datori di lavoro negli Stati partner e trasmessi alla Svizzera nell’ambito dello scambio automatico di informazioni relative a dati salariali. L’AFC ha bisogno di tali numeri soprattutto per poter assegnare in maniera certa le informazioni ricevute dall’estero alle persone interessate imponibili illimitatamente in Svizzera e per trasmetterle all’autorità fiscale cantonale competente.</p>
</div></article><article id="art_15"><a name="a15"></a><h6 class="heading" role="heading">
<span class="display-icon"></span><span class="external-link-icon"></span><a href="#art_15"><inl></inl>Art. 15<inl></inl><span class="man-font-style-normal"><inl></inl></span> <span class="man-font-style-normal">Sistema d’informazione<inl></inl></span></a>
</h6>
<div class="collapseable">
<p class="absatz man-space-before-4">Per trattare le informazioni ricevute nel quadro dei trattati applicabili e della LSADS, l’AFC è autorizzata a gestire un sistema d’informazione che può contenere i dati di cui all’articolo 14. Possono avere accesso ai dati soltanto i collaboratori dell’AFC oppure, ad esempio nel caso di mandati speciali legati a progetti, gli specialisti controllati dall’AFC. Il capoverso 3 precisa gli scopi per cui il sistema d’informazione può essere impiegato. L’AFC è l’organo responsabile del trattamento ai sensi dell’articolo 5 lettera j LPD per tale sistema d’informazione.</p>
<p class="absatz man-space-before-4">L’AFC adotta i provvedimenti tecnici e organizzativi necessari secondo la LPD, segnatamente per la struttura e la gestione del sistema d’informazione, nonché le autorizzazioni di accesso e di trattamento (cpv. 4). L’AFC gestisce un sistema d’informazione per tutti i tipi d’imposta rientranti nel suo ambito di competenza (cfr. p. es. art. 24 LSAI). L’espressione «sistema d’informazione» designa qualsiasi raccolta di dati personali e di dati concernenti persone giuridiche in forma elettronica o in altro formato. L’utilizzo di un sistema d’informazione per lo scambio automatico di informazioni relative a dati salariali conformemente all’articolo 15 è reso necessario in particolare dalle grandi quantità di dati trasmesse in questo contesto.</p>
<p class="absatz man-space-before-4">Il capoverso 5 prevede che il sistema d’informazione dell’AFC per lo scambio automatico internazionale venga gestito sia come sistema d’informazione autonomo sia come rete di sistemi d’informazione. Ciò consente di mettere in rete più sistemi d’informazione di diverse unità organizzative dell’AFC, nella misura in cui ciò sia utile ai fini di un trattamento più efficace dei dati nell’ambito dello scambio automatico di informazioni relative a dati salariali.</p>
<p class="absatz man-space-before-4">Il periodo di conservazione di 20 anni previsto dall’articolo 15 capoverso 6 corrisponde, da un lato, a quello dell’articolo 35 dell’ordinanza del 23 novembre 2016<sup><a href="#fn-d7e810" id="fnbck-d7e810">24</a></sup> sullo scambio automatico internazionale di informazioni a fini fiscali e, dall’altro, al periodo di conservazione previsto dall’AFC nell’ambito dell’assistenza amministrativa. Tale coordinamento è indicato perché i dati trasmessi nell’ambito dello scambio automatico di informazioni relative a dati salariali possono essere trattati nel quadro delle domande di assistenza amministrativa. Si applica la legge del 26 giugno 1998<sup><a href="#fn-d7e821" id="fnbck-d7e821">25</a></sup> sull’archiviazione.</p>
<p class="absatz man-space-before-4">Il capoverso 7 garantisce all’AFC la possibilità di concedere l’accesso mediante procedura di richiamo ai dati contenuti nel sistema d’informazione dell’AFC alle autorità fiscali cantonali che hanno bisogno di tali dati per adempiere i compiti previsti dalla legge (v. le spiegazioni relative all’art. 7 cpv. 1). L’accesso diretto è inteso a facilitare la collaborazione tra dette autorità e l’AFC. Il capoverso 8 D‑LSADS contiene la base legale per consentire al Consiglio federale di disciplinare le modalità di questo sistema, in particolare le condizioni tecniche di autenticazione per l’accesso elettronico delle autorità fiscali cantonali ai dati ivi contenuti. Per motivi di sicurezza, è previsto che i collaboratori delle autorità fiscali cantonali abbiano accesso ai dati soltanto se dispongono di un’autenticazione a due fattori. </p>
<div class="footnotes">
<p id="fn-d7e810"><sup><a href="#fnbck-d7e810">24</a></sup><sup></sup>  <a href="https://fedlex.data.admin.ch/eli/cc/2016/786" target="_blank">RS <b>653.11</b></a></p>
<p id="fn-d7e821"><sup><a href="#fnbck-d7e821">25</a></sup><sup></sup>  <a href="https://fedlex.data.admin.ch/eli/cc/1999/354" target="_blank">RS <b>152.1</b></a></p>
</div>
</div></article><article id="art_16"><a name="a16"></a><h6 class="heading" role="heading">
<span class="display-icon"></span><span class="external-link-icon"></span><a href="#art_16"><inl></inl>Art. 16<inl></inl><span class="man-font-style-normal"><inl></inl></span> <span class="man-font-style-normal">Obbligo di informazione<inl></inl></span></a>
</h6>
<div class="collapseable"><p class="absatz man-space-before-4">Come menzionato al numero 1.2, conformemente alle disposizioni delle leggi fiscali applicabili spetta innanzitutto ai datori di lavoro comunicare alle autorità fiscali cantonali i dati salariali che devono essere trasmessi allo Stato partner. L’articolo 16 prevede inoltre che il datore di lavoro informi anche l’AFC, ma soltanto su richiesta di quest’ultima. Questa disposizione mira a ovviare a un’eventuale carenza di collaborazione tra un datore di lavoro e l’autorità fiscale cantonale, affinché la Svizzera possa rispettare gli impegni internazionali assunti nell’ambito dello scambio di informazioni relative a dati salariali. </p></div></article><article id="art_17"><a name="a17"></a><h6 class="heading" role="heading">
<span class="display-icon"></span><span class="external-link-icon"></span><a href="#art_17"><inl></inl>Art. 17<inl></inl><span class="man-font-style-normal"><inl></inl></span> <span class="man-font-style-normal">Obbligo del segreto<inl></inl></span></a>
</h6>
<div class="collapseable">
<p class="absatz man-space-before-4">L’articolo 17 si basa sull’articolo 26 LSAI e, se del caso, sulla disposizione corrispondente del trattato applicabile. Qualsiasi persona incaricata dell’esecuzione del trattato applicabile e della LSADS è sottoposta all’obbligo del segreto. Questo obbligo concerne esclusivamente le autorità incaricate di eseguire i due Accordi e non si applica alle trasmissioni di informazioni e alle pubblicazioni previste dal trattato applicabile e dalla LSADS, ad esempio le trasmissioni di informazioni agli Stati partner (cpv. 2 lett. a). </p>
<p class="absatz man-space-before-4">In singoli casi il DFF può levare l’obbligo del segreto nei confronti di organi giudiziari o amministrativi (cpv. 2 lett. b). Analogamente, non esiste obbligo del segreto quando le due condizioni seguenti sono soddisfatte cumulativamente: il trattato applicabile autorizza la dispensa dall’obbligo del segreto e il diritto svizzero prevede una base legale per tale dispensa (cpv. 2 lett. c). Se il trattato applicabile lo prevede, le informazioni ricevute possono essere comunicate soltanto alle persone o autorità (compresi i tribunali e gli organi amministrativi o di vigilanza) competenti per il calcolo o la riscossione delle imposte, le procedure o i procedimenti concernenti tali imposte, le decisioni sui ricorsi presentati oppure il controllo di quanto precede. Le informazioni ricevute possono essere impiegate anche per altri scopi se la legislazione dello Stato partner che fornisce le informazioni lo autorizza e l’autorità competente di tale Stato vi acconsente. In relazione alla seconda condizione, l’articolo 22<i>a</i> della legge del 24 marzo 2000<sup><a href="#fn-d7e869" id="fnbck-d7e869">26</a></sup> sul personale federale stabilisce, ad esempio, che gli impiegati dell’Amministrazione federale sono tenuti a denunciare alle autorità di perseguimento penale, ai loro superiori o al Controllo federale delle finanze tutti i crimini e i delitti perseguibili d’ufficio che constatano o sono loro segnalati nell’esercizio della loro funzione.</p>
<div class="footnotes"><p id="fn-d7e869"><sup><a href="#fnbck-d7e869">26</a></sup><sup></sup>  <a href="https://fedlex.data.admin.ch/eli/cc/2001/123" target="_blank">RS <b>172.220.1</b></a></p></div>
</div></article><article id="art_18"><a name="a18"></a><h6 class="heading" role="heading">
<span class="display-icon"></span><span class="external-link-icon"></span><a href="#art_18"><inl></inl>Art. 18<inl></inl><span class="man-font-style-normal"><inl></inl></span> <span class="man-font-style-normal">Assistenza amministrativa<inl></inl></span></a>
</h6>
<div class="collapseable">
<p class="absatz man-space-before-4">L’AFC è espressamente autorizzata a trasmettere le informazioni ricevute da un’autorità fiscale cantonale o da un datore di lavoro a un’altra autorità fiscale cantonale se quest’ultima ne ha bisogno per l’esecuzione della sua legislazione fiscale (cpv. 1). </p>
<p class="absatz man-space-before-4">Al fine di accelerare la digitalizzazione, la legge federale del 18 giugno 2021<sup><a href="#fn-d7e897" id="fnbck-d7e897">27</a></sup> sulle procedure elettroniche in ambito fiscale stabilisce disposizioni corrispondenti per le leggi fiscali della Confederazione. Appare opportuno prescrivere procedure elettroniche anche per la comunicazione delle informazioni relative a dati salariali ai fini dello scambio automatico di informazioni secondo il trattato applicabile. Le autorità fiscali cantonali saranno quindi tenute a comunicare con l’AFC per via elettronica in occasione della trasmissione dei dati salariali, e viceversa. </p>
<p class="absatz man-space-before-4">Il capoverso 3 prevede che le autorità fiscali cantonali e l’AFC garantiscano l’autenticità e l’integrità dei dati trasmessi. Per «autenticità dei dati trasmessi» il disegno di legge intende che deve essere possibile determinare l’origine dei dati in qualsiasi momento. Per «integrità dei dati trasmessi» si intende l’integrità di un sistema in cui i dati restano intatti, completi e attuali durante il trattamento dei dati. In concreto, le autorità fiscali cantonali e l’AFC devono garantire in ogni momento la possibilità di identificare l’origine dei dati e di dimostrare che tali dati non sono stati modificati dalle stesse autorità.</p>
<div class="footnotes"><p id="fn-d7e897"><sup><a href="#fnbck-d7e897">27</a></sup><sup></sup>  <a href="https://fedlex.data.admin.ch/eli/oc/2021/673" target="_blank">RU <b>2021</b> 673</a></p></div>
</div></article><section id="lvl_4/sec_7"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/sec_7">Sezione 7:  Disposizioni penali</a>
</h2>
<div class="collapseable"></div></section><article id="art_19"><a name="a19"></a><h6 class="heading" role="heading">
<span class="display-icon"></span><span class="external-link-icon"></span><a href="#art_19"><inl></inl>Art. 19<inl></inl><span class="man-font-style-normal"><inl></inl></span> <span class="man-font-style-normal">Violazione degli obblighi del datore di lavoro<inl></inl></span></a>
</h6>
<div class="collapseable">
<p class="absatz man-space-before-4">I capoversi 1 e 2 si basano sull’articolo 174 LIFD. Servono in <i>ultima ratio</i> a garantire lo scambio conforme alla LSADS. Gli obblighi imposti ai datori di lavoro dall’articolo 3 capoverso 1 o 16 capoverso 1 lettera b della legge consentono lo svolgimento ordinato dello scambio automatico di informazioni relative a dati salariali e, in ultimo, di una tassazione corretta dei lavoratori.</p>
<p class="absatz man-space-before-4">Il capoverso 3 disciplina il concorso tra l’articolo 19 D-LSADS e l’articolo 174 LIFD al fine di evitare che un autore di violazione sia sottoposto a doppia sanzione se, nonostante diffida, le informazioni non sono inviate alle autorità fiscali cantonali.</p>
</div></article><article id="art_20"><a name="a20"></a><h6 class="heading" role="heading">
<span class="display-icon"></span><span class="external-link-icon"></span><a href="#art_20"><inl></inl>Art. 20<inl></inl><span class="man-font-style-normal"><inl></inl></span> <span class="man-font-style-normal">Procedura<inl></inl></span></a>
</h6>
<div class="collapseable">
<p class="absatz man-space-before-4">Dal momento che le infrazioni alla LSADS costituiscono violazioni del diritto amministrativo della Confederazione, la procedura applicabile è quella della legge federale del 22 marzo 1974<sup><a href="#fn-d7e947" id="fnbck-d7e947">28</a></sup> sul diritto penale amministrativo (DPA). Per lo stesso motivo, la competenza di svolgere la procedura e di decidere (decisioni, decreti penali e decisioni penali) spetta all’autorità responsabile dell’applicazione della LSADS, ossia l’AFC. I mezzi giuridici contro i provvedimenti d’inchiesta nonché contro i decreti penali e le decisioni penali sono disciplinati esaustivamente nella DPA, che stabilisce anche le competenze delle autorità di ricorso.</p>
<div class="footnotes"><p id="fn-d7e947"><sup><a href="#fnbck-d7e947">28</a></sup><sup></sup>  <a href="https://fedlex.data.admin.ch/eli/cc/1974/1857_1857_1857" target="_blank">RS <b>313.0</b></a></p></div>
</div></article><section id="lvl_4/sec_8"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/sec_8">Sezione 8:  Disposizioni finali</a>
</h2>
<div class="collapseable"></div></section><article id="art_21"><a name="a21"></a><h6 class="heading" role="heading">
<span class="display-icon"></span><span class="external-link-icon"></span><a href="#art_21"><inl></inl>Art. 21<inl></inl><span class="man-font-style-normal"><inl></inl></span> <span class="man-font-style-normal">Modifica di un altro atto normativo<inl></inl></span></a>
</h6>
<div class="collapseable"><p class="absatz man-space-before-4">Per garantire un parallelismo tra l’articolo 3 capoverso 3 D‑LSDAS e le norme fiscali concernenti la possibilità per i Cantoni di prescrivere ai datori di lavoro la trasmissione elettronica dei dati, si propone di inserire una nuova disposizione nell’articolo 104<i>a</i> capoverso 1<sup>bis</sup> LIFD con un tenore analogo a quello dell’articolo 3 capoverso 3 D‑LSDAS.</p></div></article>
</div></section><section id="lvl_5"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_5">5 Ripercussioni finanziarie</a>
</h1>
<div class="collapseable">
<section id="lvl_5/lvl_5.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.1">5.1 Ripercussioni finanziarie per i datori di lavoro</a>
</h2>
<div class="collapseable"><p class="absatzvor man-space-before-8">Come indicato ai numeri 1.1 e 1.2, la legge federale del 14 giugno 2024 sull’imposizione del telelavoro in ambito internazionale, entrata in vigore il 1° gennaio 2025, prevede già obblighi per i datori di lavoro conformemente ai due Accordi internazionali. Le regole contenute in questi due Accordi accrescono l’attrattività delle imprese in Svizzera, che possono assumere con maggiore facilità manodopera qualificata residente in Francia o in Italia. Tuttavia, lo scambio automatico di informazioni relative a dati salariali comporta un onere supplementare per i datori di lavoro interessati, in particolare per quelli che permettono ai propri lavoratori residenti in Francia di svolgere telelavoro. I datori di lavoro devono infatti rilevare i dati richiesti dai due Accordi, ciò che implica un adeguamento del sistema informatico. Anche le PMI sono interessate dalla regolamentazione. I due Accordi non prevedono tuttavia possibilità di sgravio o eccezioni specifiche per tali imprese, motivo per cui la Svizzera non dispone del margine di azione per adottare eventuali semplificazioni nei confronti delle PMI. L’onere supplementare che ne deriva per i datori di lavoro interessati è riconducibile a norme già adottate dall’Assemblea federale. </p></div></section><section id="lvl_5/lvl_5.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.2">5.2 Ripercussioni finanziarie per la Confederazione e i Cantoni</a>
</h2>
<div class="collapseable">
<p class="absatzvor man-space-before-8">Il disegno legge comporta ripercussioni finanziarie per la Confederazione e i Cantoni legate allo scambio automatico dei dati salariali ricevuti dai datori di lavoro svizzeri. Di conseguenza, è prevedibile un aumento degli oneri per il personale e degli oneri finanziari per l’AFC e le autorità fiscali cantonali. </p>
<p class="absatz man-space-before-4">Con l’esclusione dei Cantoni dei Grigioni, del Ticino e del Vallese, che inviano i dati salariali direttamente all’autorità competente italiana, l’AFC ricopre il ruolo di sportello per il dispositivo dello scambio automatico di informazioni relative a dati salariali. </p>
<p class="absatz man-space-before-4">L’AFC necessità di risorse per l’attuazione del progetto («risorse del progetto») e per la gestione corrente dello scambio automatico di informazioni relative a dati salariali («risorse operative»). </p>
<p class="absatz man-space-before-4"><b>Risorse del progetto (dal 2026 alla messa in servizio del sistema informatico):</b> l’attuazione dello scambio automatico di informazioni relative a dati salariali richiede risorse umane e finanziarie supplementari, in particolare in ambito informatico, a livello sia di Cantoni sia di Confederazione. Come già avviene per altre forme di scambio automatico di informazioni, l’AFC diventa il vero e proprio sportello per lo scambio di informazioni con la Francia, oltre che per la ricezione dei dati inviati dall’Italia, nonché rispetto alle autorità fiscali cantonali. Sia l’AFC sia i Cantoni dovranno quindi prepararsi per tempo alle nuove condizioni quadro e adottare le disposizioni necessarie (sviluppo di un sistema informatico, allestimento o adeguamento dei processi organizzativi, predisposizione di istruzioni pratiche, ecc.).</p>
<p class="absatz man-space-before-4"><b>Risorse operative:</b> a partire dalla messa in servizio del sistema informatico, sono necessarie risorse umane e risorse finanziarie annuali presso la Confederazione per la gestione e l’assistenza. </p>
<p class="absatz man-space-before-4">Le ripercussioni finanziarie per i Cantoni dipendono principalmente dal numero di lavoratori residenti in uno Stato partner che lavorano per un datore di lavoro situato nel Cantone. Considerate le notevoli differenze al riguardo tra i Cantoni, riconducibili in particolare alla posizione geografica, non è possibile in questa fase effettuare stime finanziarie per i Cantoni delle ripercussioni associate allo scambio automatico di informazioni relative a dati salariali.</p>
</div></section><section id="lvl_5/lvl_5.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.3">5.3 Altre ripercussioni</a>
</h2>
<div class="collapseable"><p class="absatzvor man-space-before-8">Non si prevedono ripercussioni sociali o ambientali; tuttavia, le relative problematiche non sono state esaminate.</p></div></section>
</div></section><section id="lvl_6"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_6">6 Aspetti giuridici</a>
</h1>
<div class="collapseable">
<section id="lvl_6/lvl_6.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.1">6.1 Costituzionalità</a>
</h2>
<div class="collapseable"><p class="absatzvor man-space-before-8">Il disegno di atto legislativo si fonda sull’articolo 173 capoverso 2 Cost., secondo cui l’Assemblea federale tratta tutte le questioni rientranti nella competenza della Confederazione e non attribuite ad altre autorità federali. Mira a dare attuazione allo scambio automatico di informazioni relative a dati salariali in virtù dei trattati internazionali stipulati dalla Svizzera che prevedono tale scambio. Poiché la regolamentazione interna dell’esecuzione dello scambio automatico di informazioni relative a dati salariali a fini fiscali non rientra nella competenza legislativa di un’altra autorità federale, è giustificato fondarsi sull’articolo 173 capoverso 2 Cost. Il disegno di atto legislativo è conforme alla Costituzione.</p></div></section><section id="lvl_6/lvl_6.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.2">6.2 Compatibilità con gli impegni internazionali della Svizzera</a>
</h2>
<div class="collapseable"><p class="absatzvor man-space-before-8">La legge proposta è compatibile con gli obblighi della Svizzera in materia di diritto internazionale. Si prefigge di dare attuazione nel diritto interno agli impegni internazionali assunti in materia di scambio di informazioni relative a dati salariali nell’Accordo sui frontalieri con l’Italia e nell’Accordo aggiuntivo alla CDI con la Francia.</p></div></section><section id="lvl_6/lvl_6.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.3">6.3 Forma dell’atto</a>
</h2>
<div class="collapseable"><p class="absatzvor man-space-before-8">Il progetto comprende disposizioni importanti contenenti norme di diritto che devono essere emanate sotto forma di legge federale sulla base dell’articolo 164 capoverso 1 Cost. La nuova legge è dunque proposta nel quadro della normale procedura legislativa.</p></div></section><section id="lvl_6/lvl_6.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.4">6.4 Subordinazione al freno alle spese</a>
</h2>
<div class="collapseable"><p class="absatzvor man-space-before-8">Il progetto non contiene né nuove disposizioni in materia di sussidi né nuovi crediti d’impegno o limiti di spesa. Non sottostà pertanto al freno alle spese (art. 159 cpv. 3 lett. b Cost.).</p></div></section><section id="lvl_6/lvl_6.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.5">6.5 Protezione dei dati</a>
</h2>
<div class="collapseable">
<p class="absatzvor man-space-before-8">I citati Accordi internazionali con la Francia e l’Italia stabiliscono uno scambio automatico di informazioni relative a dati salariali a fini fiscali tra gli Stati contraenti. La Francia e l’Italia figurano nell’elenco degli Stati che assicurano un livello adeguato di protezione dei dati (allegato 1 all’ordinanza del 31 agosto 2022<sup><a href="#fn-d7e1027" id="fnbck-d7e1027">29</a></sup> sulla protezione dei dati). In applicazione di tali trattati e sulla base degli impegni internazionali assunti dalla Svizzera, il disegno di legge prevede le basi legali necessarie affinché i datori di lavoro, le autorità fiscali cantonali e l’AFC possano trattare e trasmettere i dati personali specificati in tali Accordi. Assicura che il trattamento e la comunicazione di tali dati rispondano ai principi della protezione dei dati. In particolare, definisce gli obblighi dei datori di lavoro e i compiti dell’AFC e delle autorità fiscali cantonali, nonché i diritti delle persone interessate (art. 11). Infine, stabilisce i requisiti a cui sottostanno il sistema d’informazione gestito dall’AFC (art. 15) e le procedure elettroniche di scambio di dati tra i Cantoni e l’AFC (art. 18). </p>
<p class="absatz man-space-before-4">Come menzionato al numero 1.3, le categorie di dati trattati sono definite non nella legge, ma in ciascun trattato applicabile. Secondo l’articolo 9 del disegno di legge, i datori di lavoro hanno l’obbligo di informare i lavoratori interessati in merito al trattato applicabile e, in particolare, ai dati da scambiare; in questo modo si garantisce che questi ultimi vengano informati. </p>
<p class="absatz man-space-before-4">In materia di protezione dei dati, le persone interessate hanno i diritti sanciti dalla LPD nei confronti dei datori di lavoro e, se del caso, quelli previsti dal diritto cantonale applicabile nei confronti delle autorità fiscali cantonali. Nei confronti dell’AFC, tuttavia, possono far valere soltanto il diritto di accesso ai dati e il diritto di esigere la rettifica dei dati inesatti (art. 11 cpv. 4). Ciò significa, in particolare, che non hanno la possibilità di opporsi alla comunicazione dei propri dati. Questa limitazione è giustificata, poiché l’opposizione sarebbe sistematicamente respinta per i motivi stabiliti dall’articolo 37 capoverso 2 LPD, in quanto la comunicazione dei dati si fonda su un trattato internazionale (v. commento all’art. 11). Se, tuttavia, la trasmissione dovesse comportare uno svantaggio non sostenibile per le persone interessate, queste potrebbero far valere i diritti accordati loro dall’articolo 25<i>a</i> PA.</p>
<p class="absatz man-space-before-4">L’esame preliminare dei rischi mostra, inoltre, che il trattamento dei dati non presenta rischi particolari per le persone interessate. Il quadro giuridico e le misure adottate consentono di fatto di circoscrivere gli eventuali rischi residui.</p>
<p class="abstand1seite man-space-before-0"></p>
<div class="footnotes"><p id="fn-d7e1027"><sup><a href="#fnbck-d7e1027">29</a></sup><sup></sup>  <a href="https://fedlex.data.admin.ch/eli/cc/2022/568" target="_blank">RS <b>235.11</b></a></p></div>
</div></section>
</div></section></main>
</div></body>
</html>
