<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<title>input-it</title>
</head>
<body><div id="lawcontent">
<div id="preface">
<!--25.078--><p class="srnummer man-space-after-18">25.078</p>
<h1 class="erlasstitel botschafttitel">Messaggio <br>concernente l’iniziativa popolare federale <br>«Sì a un futuro senza esperimenti sugli animali»</h1>
<p class="botschaftdatum man-space-before-3">dell’8 ottobre 2025</p>
<p class="botschaftlinie man-space-before-10"></p>
<p class="salutation man-space-before-3">Onorevoli presidenti e consiglieri,</p>
<p class="absatzvor man-space-before-8">con il presente messaggio vi proponiamo di sottoporre l’iniziativa popolare «Sì a un futuro senza esperimenti sugli animali»<sup><a href="#fn-d5455e22" id="fnbck-d5455e22">1</a></sup> al voto del Popolo e dei Cantoni con la raccomandazione di respingerla.</p>
<p class="absatzvor man-space-before-8">Gradite, onorevoli presidenti e consiglieri, l’espressione della nostra alta considerazione.</p>
<p></p>
<div class="table layout-table"><table>
			
			
			<tr>
				
				<td>
					
					<p class="unterschriftenfi1 man-space-before-24">8 ottobre 2025</p>
				</td>
				<td>
					
					<p class="unterschriftenfi1 man-space-before-24">In nome del Consiglio federale svizzero:</p>
					<p class="unterschriftenfi man-space-before-6">La presidente della Confederazione, Karin Keller-Sutter<br>Il cancelliere della Confederazione, Viktor Rossi</p>
				</td>
			</tr>
		</table></div>
<p class="absatz man-space-before-4"></p>
<p class="absatz man-space-before-4"></p>
<p class="titeluebersicht man-space-after-13 man-font-weight-bold">Compendio</p>
<p class="absatzkurs man-font-style-italic man-space-before-4"><b>L’iniziativa popolare «Sì a un futuro senza esperimenti sugli animali» propone di vietare la sperimentazione animale in Svizzera. Il Consiglio federale respinge l’iniziativa senza formulare un controprogetto diretto o indiretto, in particolare perché la normativa vigente in materia di sperimentazione animale è già rigorosa e non sempre esistono alternative all’utilizzo di animali nelle procedure di ricerca e di esame. L’Esecutivo intende evitare gli effetti negativi che un tale divieto potrebbe comportare, non solo sulla salute umana e animale, ma anche sulla ricerca, l’economia e l’insegnamento.</b></p>
<p class="zwischentitel man-space-before-8 man-font-weight-bold"><i>Testo dell’iniziativa</i></p>
<p class="absatzkurs man-font-style-italic man-space-before-4">Il comitato promotore «IG Tierversuchsverbots-Initiative CH» ha depositato l’iniziativa popolare federale «Sì a un futuro senza esperimenti sugli animali» l’11 novembre 2024. L’iniziativa mira a sancire un divieto totale della sperimentazione animale, fatta eccezione per i provvedimenti che devono essere adottati nell’interesse dell’animale coinvolto. Sono vietati anche la detenzione, l’allevamento e il commercio di animali a scopo di sperimentazione.</p>
<p class="absatzkurs man-font-style-italic man-space-before-4">La disposizione transitoria prevede l’entrata in vigore graduale della normativa di attuazione della nuova disposizione costituzionale: tutti gli esperimenti sugli animali ai fini della ricerca fondamentale come pure dell’insegnamento e della formazione e tutti gli esperimenti di livello di gravità 3 dovranno essere vietati a decorrere dall’accettazione dell’articolo 80 capoverso 2<sup>bis</sup> Cost. da parte del Popolo e dei Cantoni, mentre tutti gli altri esperimenti sugli animali andranno vietati entro i sette anni successivi. </p>
<p class="zwischentitel man-space-before-8 man-font-weight-bold"><i>Pregi e difetti dell’iniziativa</i></p>
<p class="absatzkurs man-font-style-italic man-space-before-4">Le richieste dell’iniziativa, volte a vietare la sperimentazione animale per eliminare la sofferenza degli animali nella ricerca, sono comprensibili e condivisibili. Il divieto totale della sperimentazione animale – in molti casi in vigore dal primo giorno successivo all’accettazione dell’iniziativa – avrebbe tuttavia gravi ripercussioni, tra l’altro, sulle scuole universitarie e sull’industria. Lo sviluppo di medicamenti e terapie per gli esseri umani e per gli animali, ad esempio, sarebbe fortemente limitato perché in questo ambito la sperimentazione animale è in molti casi inevitabile. Ciò potrebbe indurre talune aziende a trasferire le loro attività di ricerca e sviluppo all’estero, e con esse posti di lavoro. La Svizzera rischierebbe inoltre di essere esclusa dalla ricerca internazionale e anche la formazione di determinate figure specialistiche verrebbe compromessa. </p>
<p class="zwischentitel man-space-before-8 man-font-weight-bold"><i>Proposta del Consiglio federale</i></p>
<p class="absatzkurs man-font-style-italic man-space-before-4">Il Consiglio federale propone pertanto alle Camere federali di raccomandare al Popolo e ai Cantoni di respingere l’iniziativa popolare «Sì a un futuro senza esperimenti sugli animali» senza presentare un controprogetto diretto o indiretto.</p>
<p class="absatz man-space-before-4"></p>
<p class="titelbotschaftinnen man-space-after-18">Messaggio</p>
<div class="footnotes"><p id="fn-d5455e22"><sup><a href="#fnbck-d5455e22">1</a></sup><sup></sup> <a href="https://fedlex.data.admin.ch/eli/fga/2025/3070" target="_blank">FF <b>2025</b> 3070</a></p></div>
</div>
<main id="maintext"><section id="lvl_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_1">1 Aspetti formali e validità dell’iniziativa</a>
</h1>
<div class="collapseable">
<section id="lvl_1/lvl_1.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.1">1.1 Testo dell’iniziativa</a>
</h2>
<div class="collapseable">
<p class="absatzvor man-space-before-8">L’iniziativa popolare «Sì a un futuro senza esperimenti sugli animali» ha il tenore seguente:</p>
<p class="absatz man-space-before-4">La Costituzione federale<sup><a href="#fn-d5455e102" id="fnbck-d5455e102">2</a></sup> è modificata come segue:</p>
<article id="art_80"><a name="a80"></a><h6 class="heading" role="heading">
<span class="display-icon"></span><span class="external-link-icon"></span><a href="#art_80">Art. 80  cpv. 2<sup>bis </sup></a><span class="man-font-style-normal"><sup><a href="#fn-d5455e120" id="fnbck-d5455e120">3</a></sup></span>
</h6>
<div class="collapseable">
<p class="absatz man-space-before-4"><sup>2bis</sup> Gli esperimenti sugli animali sono vietati. Fanno eccezione i provvedimenti che devono essere adottati nell’interesse di uno specifico animale. Sono vietati anche la detenzione, l’allevamento e il commercio di animali a scopo di sperimentazione. </p>
<div class="footnotes"><p id="fn-d5455e120"><sup><a href="#fnbck-d5455e120">3</a></sup><sup></sup> La numerazione definitiva del presente capoverso sarà stabilita dopo la votazione popolare dalla Cancelleria federale; questa la coordinerà con le altre disposizioni vigenti della Costituzione federale e la adeguerà in tutto il testo dell’iniziativa.</p></div>
</div></article><article id="art_197_n"><a name="a197n"></a><h6 class="heading" role="heading">
<span class="display-icon"></span><span class="external-link-icon"></span><a href="#art_197_n">Art. 197 n.  15</a><span class="man-font-style-normal"><sup><a href="#fn-d5455e137" id="fnbck-d5455e137">4</a></sup></span>
</h6>
<div class="collapseable">
<p class="man-template-tab-utit-kurs tab-utit9pt-kurs man-font-style-italic man-space-before-6">15. Disposizione transitoria dell’art. 80 cpv. 2<sup>bis</sup> (Divieto degli esperimenti sugli animali)</p>
<p class="absatz man-space-before-4">Tutti gli esperimenti sugli animali ai fini della ricerca fondamentale come pure dell’insegnamento e della formazione e tutti gli esperimenti di livello di gravità 3 sono vietati a decorrere dall’accettazione dell’articolo 80 capoverso 2<sup>bis</sup> da parte del Popolo e dei Cantoni. Tutti gli altri esperimenti sugli animali sono vietati entro sette anni dall’accettazione dell’articolo 80 capoverso 2<sup>bis</sup>.</p>
<div class="footnotes"><p id="fn-d5455e137"><sup><a href="#fnbck-d5455e137">4</a></sup><sup></sup> Il numero definitivo della presente disposizione transitoria sarà stabilito dalla Cancelleria federale dopo la votazione popolare.</p></div>
</div></article><div class="footnotes"><p id="fn-d5455e102"><sup><a href="#fnbck-d5455e102">2</a></sup><sup></sup> <a href="https://fedlex.data.admin.ch/vocabulary/legal-taxonomy/4715" target="_blank" data-rs-uri="https://fedlex.data.admin.ch/eli/cc/1999/404" data-rs="101" data-lang="it">RS <b>101</b></a></p></div>
</div></section><section id="lvl_1/lvl_1.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.2">1.2 Riuscita formale e termini di trattazione</a>
</h2>
<div class="collapseable">
<p class="absatzvor man-space-before-8">L’iniziativa popolare «Sì a un futuro senza esperimenti sugli animali» è stata sottoposta a esame preliminare dalla Cancelleria federale<sup><a href="#fn-d5455e164" id="fnbck-d5455e164">5</a></sup> il 25 aprile 2023 e depositata l’11 novembre 2024 con le firme necessarie.</p>
<p class="absatz man-space-before-4">Con decisione del 16 gennaio 2025<sup><a href="#fn-d5455e179" id="fnbck-d5455e179">6</a></sup>, la Cancelleria federale ne ha constatato la riuscita formale con 127 405 firme valide.</p>
<p class="absatz man-space-before-4">L’iniziativa si presenta in forma di progetto elaborato. Il Consiglio federale non presenta alcun controprogetto. Secondo l’articolo 97 capoverso 1 lettera a della legge del 13 dicembre 2002<sup><a href="#fn-d5455e194" id="fnbck-d5455e194">7</a></sup> sul Parlamento (LParl), il Consiglio federale dovrà quindi presentare un disegno di decreto e il relativo messaggio entro l’11 novembre 2025. Secondo l’articolo 100 LParl, l’Assemblea federale dovrà decidere in merito alla raccomandazione di voto entro l’11 maggio 2027.</p>
<div class="footnotes">
<p id="fn-d5455e164"><sup><a href="#fnbck-d5455e164">5</a></sup><sup></sup> <a href="https://fedlex.data.admin.ch/eli/fga/2023/1151" target="_blank">FF <b>2023 </b>1151</a></p>
<p id="fn-d5455e179"><sup><a href="#fnbck-d5455e179">6</a></sup><sup></sup> <a href="https://fedlex.data.admin.ch/eli/fga/2025/79" target="_blank">FF <b>2025 </b>79</a></p>
<p id="fn-d5455e194"><sup><a href="#fnbck-d5455e194">7</a></sup><sup></sup> <a href="https://fedlex.data.admin.ch/vocabulary/legal-taxonomy/4991" target="_blank" data-rs-uri="https://fedlex.data.admin.ch/eli/cc/2003/510" data-rs="171.10" data-lang="it">RS <b>171.10</b></a></p>
</div>
</div></section><section id="lvl_1/lvl_1.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.3">1.3 Validità</a>
</h2>
<div class="collapseable">
<p class="absatzvor man-space-before-8">L’iniziativa popolare soddisfa le condizioni di validità previste dall’articolo 139 capoverso 3 Cost.:</p>
<dl class="man-space-after-0">
<dt class="man-space-before-4">a. </dt>
<dd class="man-space-before-4">è formulata sotto forma di progetto completamente elaborato e soddisfa le esigenze di unità della forma;</dd>
<dt class="man-space-before-4">b. </dt>
<dd class="man-space-before-4">tra i singoli elementi dell’iniziativa sussiste un nesso materiale e pertanto soddisfa le esigenze di unità della materia;</dd>
<dt class="man-space-before-4">c. </dt>
<dd class="man-space-before-4">l’iniziativa non viola alcuna disposizione cogente del diritto internazionale e pertanto rispetta le esigenze di compatibilità con tale diritto.</dd>
</dl>
</div></section>
</div></section><section id="lvl_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_2">2 Genesi dell’iniziativa</a>
</h1>
<div class="collapseable">
<section id="lvl_2/lvl_2.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.1">2.1 Interventi parlamentari sulla sperimentazione animale</a>
</h2>
<div class="collapseable">
<p class="absatzvor man-space-before-8">Diversi interventi parlamentari hanno affrontato la questione degli esperimenti sugli animali e la possibilità di limitarli o vietarli. Il rapporto del Consiglio federale in adempimento del postulato 12.3660 della Commissione della scienza, dell’educazione e della cultura del Consiglio nazionale (CSEC‑N) «Futuro della Fondazione 3R e metodi alternativi alla sperimentazione su animali»<sup><a href="#fn-d5455e235" id="fnbck-d5455e235">8</a></sup> ha definito vari ambiti d’intervento per promuovere la ricerca secondo il principio delle 3R, ossia la sostituzione («replacement») degli esperimenti sugli animali, la loro riduzione («reduction») e il loro miglioramento («refinement») nel senso di ridurre al minimo la sofferenza degli animali. </p>
<p class="absatz man-space-before-4">Alcuni interventi hanno riguardato il finanziamento della ricerca con animali (Ip. Chevalley 17.4085 e Munz 17.3545), mentre altri la promozione di metodi alternativi alla sperimentazione animale (Mo. Schneider 24.4697 e Graf 17.3240, Ip. Schneider 20.3345 e Munz 17.3142 e Po. Schneider 24.4695). </p>
<p class="absatz man-space-before-4">Altri interventi si sono concentrati sul numero di animali utilizzati (Ip. Schneider 24.4696, Aebischer 16.4075 e Graf 16.3839) o hanno chiesto di vietare determinati esperimenti sugli animali (Mo. Schneider 22.3301, Graf 15.4241 e 15.4240 e Iv. Pa. Graf 18.491). </p>
<p class="absatz man-space-before-4">Altri ancora hanno chiesto una maggiore trasparenza (Ip. Schneider 22.3808) o la riduzione della sofferenza degli animali da laboratorio allevati (Po. Graf 22.3612). </p>
<p class="absatz man-space-before-4">Infine, la mozione Schneider 22.3300 ha incaricato il Consiglio federale di rafforzare le competenze 3R delle commissioni cantonali per gli esperimenti sugli animali.</p>
<p class="absatz man-space-before-4">L’iniziativa parlamentare Christ 21.426 chiede di adeguare le basi legali per un aumento delle risorse e degli incentivi a favore della ricerca 3R allo scopo di accelerare lo sviluppo di metodi alternativi alla sperimentazione animale. Il 17 ottobre 2022 la Commissione della scienza, dell’educazione e della cultura del Consiglio degli Stati (CSEC‑S) ha approvato la decisione della sua Commissione omologa di dare seguito all’iniziativa. La CSEC‑N ha quindi ricevuto il mandato di attuarla. Il 20 dicembre 2024, il Consiglio nazionale ha accolto la proposta della CSEC‑N di prorogare il termine di trattazione. Alla fine di marzo 2025, la CSEC‑N ha deciso di istituire una sottocommissione incaricata di esaminare le proposte della Commissione e dell’Amministrazione federale per un’integrazione della legge federale del 16 dicembre 2005<sup><a href="#fn-d5455e256" id="fnbck-d5455e256">9</a></sup> sulla protezione degli animali (LPAn).</p>
<p class="absatz man-space-before-4">Il 24 giugno 2025, la CSEC-S ha invece deciso di non dare seguito all’iniziativa parlamentare Graf 24.436 Promuovere una ricerca sostenibile grazie a un piano di abbandono degli esperimenti che causano sofferenza agli animali, che chiedeva di modificare la LPAn per includere un piano di abbandono graduale di tali esperimenti. L’oggetto viene quindi sottoposto alla votazione del Consiglio degli Stati.</p>
<div class="footnotes">
<p id="fn-d5455e235"><sup><a href="#fnbck-d5455e235">8</a></sup><sup></sup> Consultabile all’indirizzo <a href="https://www.parlament.ch/it/ratsbetrieb/suche-curia-vista/geschaeft?AffairId=20123660" target="_blank">
				www.parlamento.ch
			</a> &gt; 12.3660 &gt; Rapporto in adempimento del postulato.</p>
<p id="fn-d5455e256"><sup><a href="#fnbck-d5455e256">9</a></sup><sup></sup> <a href="https://fedlex.data.admin.ch/vocabulary/legal-taxonomy/7197" target="_blank" data-rs-uri="https://fedlex.data.admin.ch/eli/cc/2008/414" data-rs="455" data-lang="it">RS <b>455</b></a></p>
</div>
</div></section><section id="lvl_2/lvl_2.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.2">2.2 Iniziative popolari e rafforzamento della protezione degli animali da laboratorio</a>
</h2>
<div class="collapseable"><p class="absatzvor man-space-before-8">Negli ultimi 40 anni si sono tenute quattro votazioni su iniziative popolari riguardanti la sperimentazione animale. Tutte sono state respinte dal Popolo e dai Cantoni, tre con ampio margine: l’iniziativa popolare «Per l’abolizione della sperimentazione animale e della vivisezione», il 1° dicembre 1985, con il 70,5 per cento di voti contrari; l’iniziativa popolare «Per l’abolizione della sperimentazione sugli animali», il 7 marzo 1993, con il 72,2 per cento; e l’iniziativa «Sì al divieto degli esperimenti sugli animali e sugli esseri umani – Sì ad approcci di ricerca che favoriscano la sicurezza e il progresso», il 13 febbraio 2022, con il 79,1 per cento. L’iniziativa popolare «Per la limitazione drastica e graduale degli esperimenti sugli animali (Via dagli esperimenti sugli animali!)» è stata respinta dal 56,4 per cento dei votanti e da una larga maggioranza dei Cantoni (17 5/2) il 16 febbraio 1992. </p></div></section><section id="lvl_2/lvl_2.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.3">2.3 Basi legali per la sperimentazione animale</a>
</h2>
<div class="collapseable">
<section id="lvl_2/lvl_2.3/lvl_2.3.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.3/lvl_2.3.1">2.3.1 Basi legali nel settore della protezione degli animali</a>
</h3>
<div class="collapseable">
<p class="absatzvor-kurs man-font-style-italic man-space-before-8 man-text-align-left">Diritto in vigore</p>
<p class="absatz man-space-before-4">Rilevante per la protezione degli animali è l’articolo 80 capoverso 2 lettera b Cost., in base al quale la Confederazione disciplina gli esperimenti e gli interventi sugli animali vivi. Lo fa in particolare attraverso la legge sulla protezione degli animali, che ha lo scopo di proteggere la dignità e il benessere degli animali (art. 1 LPAn), e l’ordinanza del 23 aprile 2008<sup><a href="#fn-d5455e285" id="fnbck-d5455e285">10</a></sup> sulla protezione degli animali (OPAn). Nel 1991 sono state sancite nella LPAn le disposizioni relative all’obbligo di autorizzazione per gli esperimenti sugli animali, nonché alla promozione e al sostegno dello sviluppo di metodi basati sul principio delle 3R. </p>
<p class="absatz man-space-before-4">L’articolo 3 lettera a LPAn stabilisce che arrecare all’animale un aggravio che non può essere giustificato da interessi preponderanti è lesivo della sua dignità. Per questo motivo, gli esperimenti che provocano all’animale dolori, sofferenze o lesioni, lo pongono in stato d’ansietà oppure che possono compromettere in misura notevole il suo stato generale o ledere in altro modo la sua dignità devono essere limitati al minimo indispensabile (art. 17 LPAn).</p>
<p class="absatz man-space-before-4">Chiunque voglia condurre oggi un esperimento sugli animali deve comprovare che l’obiettivo dell’esperimento è ammissibile, ad esempio è connesso con il mantenimento o la protezione della vita e con la salute dell’uomo e dell’animale (art. 137 cpv. 1 OPAn). Deve inoltre dimostrare che l’obiettivo dell’esperimento non può essere conseguito attraverso metodi non implicanti la sperimentazione animale (principio di sussidiarietà; art. 137 cpv. 1 e 2 OPAn). L’autorità cantonale competente per l’autorizzazione degli esperimenti sugli animali esamina tutte le domande valutando la loro indispensabilità e ammissibilità.</p>
<p class="absatz man-space-before-4">Il 1° febbraio 2025 sono entrate in vigore anche le modifiche dell’OPAn<sup><a href="#fn-d5455e303" id="fnbck-d5455e303">11</a></sup> riportate qui di seguito, che rendono ancora più severa la regolamentazione degli esperimenti sugli animali e dell’allevamento di animali da laboratorio: </p>
<dl class="man-space-after-0">
<dt class="man-space-before-4">– </dt>
<dd class="man-space-before-4">detenzione e allevamento di animali da laboratorio: il nuovo articolo 118<i>a</i> OPAn prevede che il numero di animali da laboratorio allevati o detenuti per garantire l’esecuzione degli esperimenti sia il più ridotto possibile. Inoltre, in futuro si applicheranno ulteriori requisiti più stringenti per l’allevamento, la detenzione e il trattamento di tali animali (art. 115<i>a</i> [non ancora in vigore] e 119 cpv. 1 OPAn); sarà inoltre obbligatorio fornire possibilità di rifugio per i roditori da laboratorio (all. 3 OPAn). Queste disposizioni miglioreranno le condizioni degli animali utilizzati nella sperimentazione. </dd>
<dt class="man-space-before-4">– </dt>
<dd class="man-space-before-4">Estensione degli obblighi di notifica nei centri di detenzione di animali da laboratorio: in base alla modifica dell’articolo 145 capoverso 1 lettera b OPAn, in futuro dovrà essere comunicata anche l’ulteriore destinazione d’uso degli animali non utilizzati in un esperimento. Ciò permetterà di accrescere la trasparenza. </dd>
<dt class="man-space-before-4">– </dt>
<dd class="man-space-before-4">Per rafforzare ulteriormente la protezione degli animali nel campo della ricerca e migliorare la qualità delle domande di esperimenti sugli animali nonché la loro valutabilità sono inoltre state adeguate le competenze dell’incaricato della protezione degli animali (art. 129<i>a</i> OPAn) e le condizioni per il rilascio dell’autorizzazione per gli esperimenti sugli animali (art. 140 OPAn).</dd>
</dl>
<p class="absatzvor-kurs man-font-style-italic man-space-before-8 man-text-align-left">Prospettive (adeguamenti futuri)</p>
<p class="absatz man-space-before-4">Le commissioni parlamentari e l’Amministrazione federale stanno esaminando la possibilità di introdurre una modifica legislativa finalizzata a standardizzare a un livello superiore la verifica dell’indispensabilità della sperimentazione animale e l’applicazione rigorosa del principio delle 3R.</p>
<div class="footnotes">
<p id="fn-d5455e285"><sup><a href="#fnbck-d5455e285">10</a></sup><sup></sup> <a href="https://fedlex.data.admin.ch/vocabulary/legal-taxonomy/7198" target="_blank" data-rs-uri="https://fedlex.data.admin.ch/eli/cc/2008/416" data-rs="455.1" data-lang="it">RS <b>455.1</b></a></p>
<p id="fn-d5455e303"><sup><a href="#fnbck-d5455e303">11</a></sup><sup></sup> <a href="https://fedlex.data.admin.ch/eli/oc/2025/21" target="_blank">RU <b>2025</b> 21</a></p>
</div>
</div></section><section id="lvl_2/lvl_2.3/lvl_2.3.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.3/lvl_2.3.2">2.3.2 Basi legali nei settori degli agenti terapeutici, delle derrate alimentari, degli alimenti per animali e dei prodotti chimici</a>
</h3>
<div class="collapseable">
<p class="absatzvor man-space-before-8">Secondo il capoverso 2 lettera a dell’articolo 118 Cost. (protezione della salute), la Confederazione è tenuta a emanare prescrizioni sull’impiego di alimenti, farmaci e prodotti chimici. </p>
<p class="absatz man-space-before-4">In virtù di questa disposizione è stata emanata la legge del 15 dicembre 2000<sup><a href="#fn-d5455e352" id="fnbck-d5455e352">12</a></sup> sugli agenti terapeutici (LATer), il cui obiettivo è garantire che vengano immessi in commercio soltanto agenti terapeutici di elevato valore qualitativo, sicuri ed efficaci (art. 1 cpv. 1 LATer). Conformemente all’articolo 4 dell’ordinanza del 9 novembre 2001<sup><a href="#fn-d5455e364" id="fnbck-d5455e364">13</a></sup> per l’omologazione di medicamenti, la documentazione relativa agli esami farmacologici e tossicologici può basarsi, oltre che sugli esami effettuati sugli animali, anche su altri modelli qualificati o convalidati, ove opportuno. Gli esami per determinare la sicurezza devono essere eseguiti nel rispetto della buona prassi di laboratorio e sono riconosciuti all’estero nel quadro del sistema di mutuo riconoscimento dei dati («Mutual Acceptance of Data», MAD) dell’Organizzazione per la cooperazione e lo sviluppo economico (OCSE). In questo modo si evita una moltiplicazione non necessaria degli esperimenti sugli animali.</p>
<p class="absatz man-space-before-4">Anche la legge del 20 giugno 2014<sup><a href="#fn-d5455e378" id="fnbck-d5455e378">14</a></sup> sulle derrate alimentari (LDerr) si fonda sulla suddetta disposizione costituzionale. E fra i suoi scopi figura la protezione della salute dei consumatori dai rischi provocati dalle derrate alimentari e dagli oggetti d’uso non sicuri (cfr. art. 1 lett. a LDerr). Sebbene non si escluda la sperimentazione animale se necessaria per dimostrare la sicurezza dei nuovi tipi di derrate alimentari, ove possibile si preferiscono modelli alternativi qualificati e convalidati. Conformemente all’articolo 59 capoverso 1 dell’ordinanza del 16 dicembre 2016<sup><a href="#fn-d5455e390" id="fnbck-d5455e390">15</a></sup> sulle derrate alimentari e gli oggetti d’uso, i cosmetici non possono essere immessi sul mercato se la composizione finale o i singoli componenti sono stati oggetto di una sperimentazione animale al fine di verificare il rispetto dei requisiti della legislazione sulle derrate alimentari oppure valutare l’effetto cosmetico della composizione o delle sostanze utilizzate. Questa norma è in linea con quanto previsto dal diritto dell’Unione europea (UE).</p>
<p class="absatz man-space-before-4">La legge federale del 29 aprile 1998<sup><a href="#fn-d5455e404" id="fnbck-d5455e404">16</a></sup> sull’agricoltura (LAgr) stabilisce che i mezzi di produzione utilizzati nella fabbricazione delle derrate alimentari devono essere conformi alle esigenze della legislazione sulle derrate alimentari (art. 159 cpv. 1 lett. c LAgr). L’allegato 5 dell’ordinanza del 26 ottobre 2011<sup><a href="#fn-d5455e416" id="fnbck-d5455e416">17</a></sup> sul libro dei prodotti destinati all’alimentazione animale rimanda all’allegato II del regolamento (CE) n. 429/2008<sup><a href="#fn-d5455e428" id="fnbck-d5455e428">18</a></sup>, nel quale si incoraggia l’utilizzo di metodi in vitro o di metodi che elaborino o sostituiscano gli ordinari test con animali da laboratorio oppure che riducano il numero di animali utilizzati in questi test.</p>
<p class="absatz man-space-before-4">Infine, la legge del 15 dicembre 2000<sup><a href="#fn-d5455e438" id="fnbck-d5455e438">19</a></sup> sui prodotti chimici (LPChim) si prefigge di garantire la protezione della vita e della salute umana dagli effetti nocivi di sostanze e preparati (art. 1 LPChim). I test di sicurezza sui prodotti chimici sono eseguiti in tutto il mondo secondo gli standard internazionali dell’OCSE; i Paesi membri di tale organizzazione, di cui fa parte anche la Svizzera, riconoscono mutualmente i dati dei test in virtù del principio MAD (art. 39 e 40 cpv. 1 LPChim). Da circa vent’anni l’OCSE sviluppa metodi alternativi alla sperimentazione animale; la Svizzera partecipa a tali lavori conformemente all’articolo 40 capoverso 3 LPChim. Questi metodi alternativi stanno acquisendo crescente rilevanza normativa, anche in Svizzera (art. 39 LPChim in combinato disposto con l’all. 2 n. 2 dell’ordinanza del 5 giugno 2015<sup><a href="#fn-d5455e450" id="fnbck-d5455e450">20</a></sup> sui prodotti chimici). </p>
<p class="absatz man-space-before-4">I metodi alternativi sono sempre più utilizzati nei settori degli agenti terapeutici, delle derrate alimentari, degli alimenti per animali e dei prodotti chimici. Eppure, nonostante gli sforzi significativi e i progressi considerevoli compiuti a questo riguardo, al momento non esistono alternative soddisfacenti che garantiscano in tutti i casi l’utilizzo sicuro di prodotti e sostanze senza ricorrere alla sperimentazione animale<sup><a href="#fn-d5455e464" id="fnbck-d5455e464">21</a></sup>. Non si può escludere che, sia in Svizzera che all’estero, sarà necessario ricorrere anche in futuro agli esperimenti sugli animali nei settori elencati. Tuttavia, resta fermo il principio secondo cui ogniqualvolta siano disponibili metodi alternativi conformi al principio delle 3R, convalidati e qualificati, questi devono essere utilizzati, in conformità con la legislazione svizzera sulla protezione degli animali.</p>
<div class="footnotes">
<p id="fn-d5455e352"><sup><a href="#fnbck-d5455e352">12</a></sup><sup></sup> <a href="https://fedlex.data.admin.ch/vocabulary/legal-taxonomy/9354" target="_blank" data-rs-uri="https://fedlex.data.admin.ch/eli/cc/2001/422" data-rs="812.21" data-lang="it">RS <b>812.21</b></a></p>
<p id="fn-d5455e364"><sup><a href="#fnbck-d5455e364">13</a></sup><sup></sup> <a href="https://fedlex.data.admin.ch/vocabulary/legal-taxonomy/9366" target="_blank" data-rs-uri="https://fedlex.data.admin.ch/eli/cc/2001/517" data-rs="812.212.22" data-lang="it">RS <b>812.212.22</b></a></p>
<p id="fn-d5455e378"><sup><a href="#fnbck-d5455e378">14</a></sup><sup></sup> <a href="https://fedlex.data.admin.ch/vocabulary/legal-taxonomy/9645" target="_blank" data-rs-uri="https://fedlex.data.admin.ch/eli/cc/2017/62" data-rs="817.0" data-lang="it">RS <b>817.0</b></a></p>
<p id="fn-d5455e390"><sup><a href="#fnbck-d5455e390">15</a></sup><sup></sup> <a href="https://fedlex.data.admin.ch/vocabulary/legal-taxonomy/9647" target="_blank" data-rs-uri="https://fedlex.data.admin.ch/eli/cc/2017/63" data-rs="817.02" data-lang="it">RS <b>817.02</b></a></p>
<p id="fn-d5455e404"><sup><a href="#fnbck-d5455e404">16</a></sup><sup></sup> <a href="https://fedlex.data.admin.ch/vocabulary/legal-taxonomy/10401" target="_blank" data-rs-uri="https://fedlex.data.admin.ch/eli/cc/1998/3033_3033_3033" data-rs="910.1" data-lang="it">RS <b>910.1</b></a></p>
<p id="fn-d5455e416"><sup><a href="#fnbck-d5455e416">17</a></sup><sup></sup> <a href="https://fedlex.data.admin.ch/vocabulary/legal-taxonomy/10675" target="_blank" data-rs-uri="https://fedlex.data.admin.ch/eli/cc/2011/802" data-rs="916.307.1" data-lang="it">RS <b>916.307.1</b></a></p>
<p id="fn-d5455e428"><sup><a href="#fnbck-d5455e428">18</a></sup><sup></sup> Regolamento (CE) n. 429/2008 della Commissione del 25 aprile 2008 sulle modalità di applicazione del regolamento (CE) n. 1831/2003 del Parlamento europeo e del Consiglio per quanto riguarda la preparazione e la presentazione delle domande e la valutazione e l’autorizzazione di additivi per mangimi, GU L 133 del 22.5.2008. pag. 1; modificato da ultimo dal regolamento di esecuzione (UE) 2020/1773, GU L 398 del 27.11.2020, pag. 19.</p>
<p id="fn-d5455e438"><sup><a href="#fnbck-d5455e438">19</a></sup><sup></sup> <a href="https://fedlex.data.admin.ch/vocabulary/legal-taxonomy/9395" target="_blank" data-rs-uri="https://fedlex.data.admin.ch/eli/cc/2004/724" data-rs="813.1" data-lang="it">RS <b>813.1</b></a></p>
<p id="fn-d5455e450"><sup><a href="#fnbck-d5455e450">20</a></sup><sup></sup> <a href="https://fedlex.data.admin.ch/vocabulary/legal-taxonomy/9396" target="_blank" data-rs-uri="https://fedlex.data.admin.ch/eli/cc/2015/366" data-rs="813.11" data-lang="it">RS <b>813.11</b></a></p>
<p id="fn-d5455e464"><sup><a href="#fnbck-d5455e464">21</a></sup><sup></sup> Cfr. n. 10 del preambolo della direttiva 2010/63/UE del Parlamento europeo e del Consiglio, del 22 settembre 2010, sulla protezione degli animali utilizzati a fini scientifici, GU L 276 del 20.10.2010, pag. 33; modificato da ultimo dal regolamento (UE) 2019/1010 del Parlamento europeo e del Consiglio del 5 giugno 2019, GU L 170 del 25.6.2019, pag. 115.</p>
</div>
</div></section>
</div></section><section id="lvl_2/lvl_2.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.4">2.4 Confronto internazionale</a>
</h2>
<div class="collapseable">
<p class="absatzvor man-space-before-8">Dopo lunghi sforzi per promuovere il principio delle 3R, i «piani di transizione» per un futuro senza sperimentazione animale stanno ricevendo crescente attenzione a livello internazionale. Diversi Paesi stanno includendo nella propria agenda politica l’intento di diventare leader mondiali nella ricerca attraverso l’uso di nuovi approcci metodologici («New Approach Methods», NAM). A seguito di due iniziative dei cittadini dell’UE contro la sperimentazione animale («Stop Vivisection»<sup><a href="#fn-d5455e477" id="fnbck-d5455e477">22</a></sup> nel 2015 e «Salvare i cosmetici cruelty-free: impegnarsi per un’Europa senza sperimentazione animale»<sup><a href="#fn-d5455e488" id="fnbck-d5455e488">23</a></sup> nel 2023), nell’UE (ad es. nei Paesi Bassi<sup><a href="#fn-d5455e499" id="fnbck-d5455e499">24</a></sup>, ma anche nel Regno Unito) si stanno promuovendo a livello politico processi decisionali ampiamente partecipativi nell’ambito di workshop, sondaggi e dibattiti tra i diversi gruppi di interesse<sup><a href="#fn-d5455e510" id="fnbck-d5455e510">25</a></sup>.</p>
<p class="absatz man-space-before-4">Gli sforzi normativi nell’UE si concentrano attualmente sulla sperimentazione animale a fini regolatori, vale a dire sui test di efficacia e sicurezza di prodotti chimici, pesticidi, medicamenti, dispositivi medici, derrate alimentari e alimenti per animali<sup><a href="#fn-d5455e523" id="fnbck-d5455e523">26</a></sup>.</p>
<p class="absatz man-space-before-4">Su richiesta del Parlamento europeo, la Commissione europea sta elaborando un piano d’azione volto a promuovere la valutazione della sicurezza chimica a fini regolatori senza ricorrere alla sperimentazione animale. La pubblicazione di questo piano è prevista nel primo trimestre del 2026<sup><a href="#fn-d5455e539" id="fnbck-d5455e539">27</a></sup>.</p>
<p class="absatz man-space-before-4">Nei Paesi Bassi, è stata posticipata la scadenza del 2025 – fissata nel 2016 – per l’abolizione della sperimentazione animale a fini regolatori ed è in corso di preparazione un piano di transizione aggiornato<sup><a href="#fn-d5455e552" id="fnbck-d5455e552">28</a></sup>. Nel Regno Unito è stata definita una pianificazione dettagliata per la transizione verso metodi di verifica senza sperimentazione animale, ma non sono state fissate scadenze specifiche per la sua eliminazione<sup><a href="#fn-d5455e563" id="fnbck-d5455e563">29</a></sup>. </p>
<p class="absatz man-space-before-4">Negli USA, la legge sul controllo delle sostanze tossiche («Toxic Substances Control Act»), modificata nel 2016, incarica l’autorità preposta alla protezione dell’ambiente di ridurre e sostituire l’uso di animali vertebrati e di promuovere lo sviluppo e l’introduzione tempestiva di metodi o strategie di test alternativi<sup><a href="#fn-d5455e576" id="fnbck-d5455e576">30</a></sup>. Dal 2018, diverse autorità statunitensi lavorano in modo coordinato al riconoscimento dei NAM per la valutazione della sicurezza di prodotti chimici e medicamenti<sup><a href="#fn-d5455e590" id="fnbck-d5455e590">31</a></sup>.</p>
<div class="footnotes">
<p id="fn-d5455e477"><sup><a href="#fnbck-d5455e477">22</a></sup><sup></sup> Consultabile all’indirizzo <a href="https://citizens-initiative.europa.eu/_it" target="_blank">
				https://citizens-initiative.europa.eu/_it
			</a> &gt; Stop Vivisection.</p>
<p id="fn-d5455e488"><sup><a href="#fnbck-d5455e488">23</a></sup><sup></sup> Consultabile all’indirizzo <a href="https://citizens-initiative.europa.eu/_it" target="_blank">
				https://citizens-initiative.europa.eu/_it
			</a> &gt; Salvare i cosmetici cruelty-free: impegnarsi per un’Europa senza sperimentazione animale.</p>
<p id="fn-d5455e499"><sup><a href="#fnbck-d5455e499">24</a></sup><sup></sup> <a href="https://english.ncadierproevenbeleid.nl" target="_blank">
				https://english.ncadierproevenbeleid.nl
			</a> &gt; Policy Advice &gt; Transition to non-animal research.</p>
<p id="fn-d5455e510"><sup><a href="#fnbck-d5455e510">25</a></sup><sup></sup> A non-animal technologies roadmap for the UK. Advancing predictive biology. Consultabile all’indirizzo <a href="http://www.ukri.org/wp-content/uploads/2015/11/IUK-071221-RoadmapNonAnimalTech.pdf" target="_blank">
				www.ukri.org/wp-content/uploads/2015/11/IUK-071221-RoadmapNonAnimalTech.pdf
			</a>.</p>
<p id="fn-d5455e523"><sup><a href="#fnbck-d5455e523">26</a></sup><sup></sup> 2<sup>nd</sup> workshop on Roadmap towards phasing out animal testing for chemical safety assessments. Consultabile all’indirizzo <a href="https://environment.ec.europa.eu/events/roadmap-towards-phasing-out-animal-testing-chemical-safety-assessments-2024-10-25_en" target="_blank">
				https://environment.ec.europa.eu
			</a> &gt; Events &gt; Save the date.</p>
<p id="fn-d5455e539"><sup><a href="#fnbck-d5455e539">27</a></sup><sup></sup> Consultabile all’indirizzo <a href="https://single-market-economy.ec.europa.eu/sectors/chemicals/reach/roadmap-towards-phasing-out-animal-testing_en?prefLang=de" target="_blank">
				https://single-market-economy.ec.europa.eu
			</a> &gt; Sectors &gt; Chemicals &gt; REACH &gt; Roadmap towards phasing out animal testing.</p>
<p id="fn-d5455e552"><sup><a href="#fnbck-d5455e552">28</a></sup><sup></sup> Consultabile all’indirizzo <a href="https://www.animalfreeinnovationtpi.nl" target="_blank">
				www.animalfreeinnovationtpi.nl
			</a> &gt; Animal Free Innovation &gt; TPI initiatives &gt; Subsidy programme: More Knowledge with Fewer Animals (MKMD).</p>
<p id="fn-d5455e563"><sup><a href="#fnbck-d5455e563">29</a></sup><sup></sup> Consultabile all’indirizzo <a href="https://www.gov.uk/government/news/non-animal-technologies-new-vision-strategy-and-roadmap-for-uk" target="_blank">
				www.gov.uk
			</a> &gt; Business and industry &gt; Science and innovation &gt; Research and development &gt; Non-animal technologies: new vision, strategy and roadmap for UK.</p>
<p id="fn-d5455e576"><sup><a href="#fnbck-d5455e576">30</a></sup><sup></sup> Frank R. Lautenberg Chemical Safety fort the 21<sup>st</sup> Century Act. Consultabile all’indirizzo <a href="http://www.congress.gov/114/plaws/publ182/PLAW-114publ182.pdf" target="_blank">
				www.congress.gov/114/plaws/publ182/PLAW-114publ182.pdf
			</a>.</p>
<p id="fn-d5455e590"><sup><a href="#fnbck-d5455e590">31</a></sup><sup></sup> A Strategic Roadmap for Establishing New Approaches to Evaluate the Safety of Chemicals and Medical Products in the United States. Consultabile all’indirizzo <a href="https://ntp.niehs.nih.gov/whatwestudy/niceatm/natl-strategy" target="_blank">
				https://ntp.niehs.nih.gov
			</a> &gt; NICEATM: Alternative Methods &gt; US Strategic Roadmap.</p>
</div>
</div></section><section id="lvl_2/lvl_2.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.5">2.5 Parere degli ambienti scientifici e delle organizzazioni per la protezione degli animali</a>
</h2>
<div class="collapseable">
<p class="absatzvor man-space-before-8">Nel comunicato stampa dell’11 novembre 2024<sup><a href="#fn-d5455e606" id="fnbck-d5455e606">32</a></sup>, la Conferenza delle rettrici e dei rettori delle scuole universitarie svizzere (swissuniversities) si è espressa in modo critico sull’iniziativa popolare in oggetto, in particolare perché metterebbe a repentaglio il progresso della medicina umana e veterinaria in Svizzera. L’Accademia svizzera delle scienze mediche presenta essenzialmente gli stessi argomenti nel suo comunicato stampa, pubblicato nello stesso giorno<sup><a href="#fn-d5455e617" id="fnbck-d5455e617">33</a></sup>. Sempre l’11 novembre 2024<sup><a href="#fn-d5455e628" id="fnbck-d5455e628">34</a></sup>, il Fondo nazionale svizzero per la ricerca scientifica ha emanato un proprio comunicato stampa in cui ha dichiarato, tra l’altro, che un divieto totale della sperimentazione animale farebbe perdere terreno alla Svizzera nella ricerca internazionale. Interpharma, l’associazione svizzera delle aziende farmaceutiche di ricerca, è dello stesso parere (comunicato stampa dell’11 novembre 2024)<sup><a href="#fn-d5455e639" id="fnbck-d5455e639">35</a></sup>. In un articolo del 12 novembre 2024<sup><a href="#fn-d5455e650" id="fnbck-d5455e650">36</a></sup>, il Politecnico federale di Zurigo sottolinea che attualmente la ricerca medica, bio- e neuroscientifica non può prescindere dalla sperimentazione animale perché non esiste un’alternativa equivalente. Come espresso nel comunicato stampa del 27 maggio 2025<sup><a href="#fn-d5455e662" id="fnbck-d5455e662">37</a></sup>, anche la Società delle veterinarie e dei veterinari svizzeri respinge l’iniziativa</p>
<p class="absatz man-space-before-4">Nel suo parere non pubblico del 12 maggio 2025, la Protezione svizzera degli animali (PSA) sostiene l’obiettivo fondamentale dell’iniziativa, ovvero promuovere l’eliminazione della sperimentazione animale, e si rammarica espressamente per la decisione del Consiglio federale di non elaborare un controprogetto indiretto. La PSA chiede l’introduzione di obiettivi vincolanti per la riduzione sistematica della sperimentazione animale in Svizzera.</p>
<div class="footnotes">
<p id="fn-d5455e606"><sup><a href="#fnbck-d5455e606">32</a></sup><sup></sup> Consultabile all’indirizzo <a href="https://www.swissuniversities.ch/it/organizzazione/documentazione/comunicati-stampa/iniziativa-per-il-divieto-della-sperimentazione-sugli-animali-compromette-il-progresso-in-medicina-e-in-campo-ambientale" target="_blank">
				www.swissuniversities.ch
			</a> &gt; Documentazione &gt; Comunicati stampa &gt; swissuniversities mette in guardia: l’iniziativa per il divieto della sperimentazione sugli animali in Svizzera compromette il progresso in medicina e in campo ambientale.</p>
<p id="fn-d5455e617"><sup><a href="#fnbck-d5455e617">33</a></sup><sup></sup> Consultabile all’indirizzo <a href="https://www.samw.ch/" target="_blank">
				www.samw.ch
			</a> &gt; Aktuelles &gt; News &gt; Initiative zum Verbot von Tierversuchen ist der falsche Weg.</p>
<p id="fn-d5455e628"><sup><a href="#fnbck-d5455e628">34</a></sup><sup></sup> Consultabile all’indirizzo <a href="https://www.snf.ch/de/mDxp2C1uueOiczvr/news/der-snf-warnt-vor-tierversuchsverbot" target="_blank">
				www.snf.ch
			</a> &gt; Aktuell &gt; Tierversuche: Der SNF warnt vor den Folgen eines Verbots.</p>
<p id="fn-d5455e639"><sup><a href="#fnbck-d5455e639">35</a></sup><sup></sup> Consultabile all’indirizzo <a href="https://www.interpharma.ch/blog/medienmitteilung-einreichung-der-unterschriftenlisten-ja-zur-tierversuchsfreien-zukunft-ein-erneuter-angriff-auf-den-forschungsstandort-schweiz/" target="_blank">
				www.interpharma.ch
			</a> &gt; Aktuell &gt; Medienmittelungen &gt; Einreichung der Unterschriftenlisten «Ja zur tierversuchsfreien Zukunft» – Ein erneuter Angriff auf den Forschungsstandort.</p>
<p id="fn-d5455e650"><sup><a href="#fnbck-d5455e650">36</a></sup><sup></sup> Consultabile all’indirizzo <a href="https://ethz.ch/" target="_blank">
				www.ethz.ch
			</a> &gt; Aktuell &gt; Intern aktuell &gt; Archiv Intern aktuell &gt; Die ETH Zürich setzt auf Verantwortung in der Tierforschung und lehnt Verbote ab.</p>
<p id="fn-d5455e662"><sup><a href="#fnbck-d5455e662">37</a></sup><sup></sup> Consultabile all’indirizzo <a href="https://www.gstsvs.ch/de/news-archiv/news/tierversuche-tieraerzteschaft-ist-gegen-das-generelle-verbot" target="_blank">
				www.gstsvs.ch
			</a> &gt; Themen &gt; News-Archiv &gt; News &gt; Tierversuche: Tierärzteschaft ist gegen das generelle Verbot.</p>
</div>
</div></section><section id="lvl_2/lvl_2.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.6">2.6 Numero di animali da laboratorio e misure per ridurli</a>
</h2>
<div class="collapseable">
<section id="lvl_2/lvl_2.6/lvl_2.6.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.6/lvl_2.6.1">2.6.1 Numero di animali da laboratorio</a>
</h3>
<div class="collapseable">
<p class="absatzvor man-space-before-8">Secondo l’articolo 24 dell’ordinanza del 12 aprile 2010<sup><a href="#fn-d5455e683" id="fnbck-d5455e683">38</a></sup> sulla sperimentazione animale, gli esperimenti sugli animali sono suddivisi in quattro categorie di sofferenza: livello di gravità 0 – nessuna sofferenza (ad es. gli studi di osservazione); livello di gravità 1 – lieve sofferenza (ad es. biopsie cutanee); livello di gravità 2 – media sofferenza (ad es. chirurgia ortopedica con stabilizzazione); livello di gravità 3 – grave sofferenza (ad es. impianto di tumori aggressivi nell’animale).</p>
<p class="absatz man-space-before-4">Il numero di animali da laboratorio utilizzati è sceso, nell’arco di 20 anni, da circa due milioni nel 1983 a circa 600 000. In seguito, questa cifra non ha subito modifiche sostanziali. Nel 2023 sono stati utilizzati 595 305 animali da laboratorio<sup><a href="#fn-d5455e697" id="fnbck-d5455e697">39</a></sup>, di cui il 39,6 per cento nel livello di gravità 0, il 28,2 per cento nel livello di gravità 1, il 27,8 per cento nel livello di gravità 2 e il 4,4 per cento nel livello di gravità 3. Tra il 2014 e il 2023, il numero di animali da laboratorio utilizzati nei due livelli di gravità più elevati, 2 e 3, ha registrato un aumento significativo. </p>
<div class="footnotes">
<p id="fn-d5455e683"><sup><a href="#fnbck-d5455e683">38</a></sup><sup></sup> <a href="https://fedlex.data.admin.ch/vocabulary/legal-taxonomy/7205" target="_blank" data-rs-uri="https://fedlex.data.admin.ch/eli/cc/2010/207" data-rs="455.163" data-lang="it">RS <b>455.163</b></a></p>
<p id="fn-d5455e697"><sup><a href="#fnbck-d5455e697">39</a></sup><sup></sup> <a href="https://www.blv.admin.ch/blv/it/home.html" target="_blank">
				www.usav.admin.ch
			</a> &gt; Animali &gt; Sperimentazione animale &gt; Rapporto sulla statistica della sperimentazione animale 2023.</p>
</div>
</div></section><section id="lvl_2/lvl_2.6/lvl_2.6.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.6/lvl_2.6.2">2.6.2 Centro di competenza svizzero 3R (3RCC)</a>
</h3>
<div class="collapseable">
<p class="absatzvor man-space-before-8">Il Centro di competenza svizzero 3R (3RCC)<sup><a href="#fn-d5455e713" id="fnbck-d5455e713">40</a></sup> ha l’obiettivo di promuovere la ricerca, la formazione e la comunicazione in relazione al principio delle 3R, nonché di monitorarne l’evoluzione al fine di sostituire, ridurre e migliorare la sperimentazione animale e quindi limitare la sofferenza degli animali. Il 3RCC è stato fondato il 27 marzo 2018 come iniziativa congiunta di scuole universitarie, industria, Confederazione e PSA. La creazione del Centro è stata sostenuta dalla Segreteria di Stato per la formazione, la ricerca e l’innovazione (SEFRI) e dall’Ufficio federale della sicurezza alimentare e di veterinaria (USAV). </p>
<p class="absatz man-space-before-4">Oggi il 3RCC è considerato un’infrastruttura di ricerca di importanza nazionale che opera a scopo non lucrativo ai sensi dell’articolo 15 della legge federale del 14 dicembre 2012<sup><a href="#fn-d5455e725" id="fnbck-d5455e725">41</a></sup> sulla promozione della ricerca e dell’innovazione. Nell’ambito dell’attuazione del messaggio sulla promozione dell’educazione, della ricerca e dell’innovazione, il contributo della SEFRI al 3RCC per il periodo 2025–2028<sup><a href="#fn-d5455e737" id="fnbck-d5455e737">42</a></sup> è stato aumentato a 5,9 milioni di franchi, ossia del 13,5 per cento rispetto al periodo di finanziamento 2021–2024. Da parte sua, l’USAV ha contribuito con 1,46 milioni e Interpharma con 2 milioni. Le scuole universitarie hanno stanziato 9,76 milioni di franchi, destinati a infrastrutture e personale.</p>
<div class="footnotes">
<p id="fn-d5455e713"><sup><a href="#fnbck-d5455e713">40</a></sup><sup></sup> <a href="https://swiss3rcc.org/it/" target="_blank">
				https://swiss3rcc.org/it
			</a></p>
<p id="fn-d5455e725"><sup><a href="#fnbck-d5455e725">41</a></sup><sup></sup> <a href="https://fedlex.data.admin.ch/vocabulary/legal-taxonomy/6865" target="_blank" data-rs-uri="https://fedlex.data.admin.ch/eli/cc/2013/786" data-rs="420.1" data-lang="it">RS <b>420.1</b></a></p>
<p id="fn-d5455e737"><sup><a href="#fnbck-d5455e737">42</a></sup><sup></sup> <a href="https://fedlex.data.admin.ch/eli/fga/2024/900" target="_blank">FF <b>2024 </b>900</a></p>
</div>
</div></section><section id="lvl_2/lvl_2.6/lvl_2.6.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.6/lvl_2.6.3">2.6.3 Programma Nazionale di Ricerca 79 «Advancing 3R – Animali, ricerca e società» (PNR 79)</a>
</h3>
<div class="collapseable">
<p class="absatzvor man-space-before-8">Il PNR 79<sup><a href="#fn-d5455e755" id="fnbck-d5455e755">43</a></sup> è stato lanciato dal Consiglio federale il 3 febbraio 2021 su richiesta del Dipartimento federale dell’economia, della formazione e della ricerca con un budget di 20 milioni di franchi per cinque anni. Gli obiettivi principali del programma sono lo sviluppo di nuovi metodi e strumenti per far progredire il principio delle 3R, ma anche l’elaborazione di basi solide riguardanti gli aspetti etici, giuridici, sociali, culturali ed economici legati alla sperimentazione animale. I risultati dei progetti di ricerca vengono pubblicati regolarmente nella letteratura scientifica. La pubblicazione di una sintesi finale dei risultati dei 27 progetti sostenuti è prevista a partire dal secondo trimestre del 2029. Tale sintesi sarà poi presentata al Consiglio federale e alle commissioni parlamentari. Il programma pone particolare enfasi sull’implementazione dei metodi 3R. I risultati rilevanti del PNR 79 non solo troveranno un’applicazione concreta nella legislazione e nelle direttive relative alla sperimentazione animale, ma si rifletteranno anche nell’insegnamento e nella pratica degli esperimenti.</p>
<div class="footnotes"><p id="fn-d5455e755"><sup><a href="#fnbck-d5455e755">43</a></sup><sup></sup> <a href="https://www.nfp79.ch/de" target="_blank">
				www.nfp79.ch
			</a></p></div>
</div></section>
</div></section>
</div></section><section id="lvl_3"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_3">3 Scopi e tenore dell’iniziativa</a>
</h1>
<div class="collapseable">
<section id="lvl_3/lvl_3.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.1">3.1 Scopi dell’iniziativa</a>
</h2>
<div class="collapseable">
<p class="absatzvor man-space-before-8">Il divieto di sperimentazione animale richiesto dall’iniziativa intende porre fine alle sofferenze cui sono sottoposti gli animali nella ricerca. Secondo il comitato promotore, i risultati degli esperimenti sugli animali non possono essere trasferiti né ad altre specie animali né all’essere umano. Ogni organismo vivente reagisce infatti in modo diverso ai medicamenti, in quanto fattori quali l’età, il sesso e l’alimentazione influiscono in misura significativa sulla risposta dell’organismo. Da questo punto di vista, gli esperimenti sugli animali non forniscono risultati affidabili e sono crudeli per gli animali coinvolti. Le nuove conoscenze dovrebbero essere acquisite attraverso metodi di ricerca senza sperimentazione animale, quindi più sicuri e affidabili<sup><a href="#fn-d5455e773" id="fnbck-d5455e773">44</a></sup>. </p>
<div class="footnotes"><p id="fn-d5455e773"><sup><a href="#fnbck-d5455e773">44</a></sup><sup></sup> Cfr. le considerazioni sul sito <a href="https://tvfz.ch/" target="_blank">
				https://tvfz.ch
			</a> (stato al 30 giugno 2025).</p></div>
</div></section><section id="lvl_3/lvl_3.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.2">3.2 Tenore della normativa proposta</a>
</h2>
<div class="collapseable">
<p class="absatzvor man-space-before-8">L’iniziativa popolare federale «Sì a un futuro senza esperimenti sugli animali» propone il divieto totale della sperimentazione animale, fatta eccezione per i provvedimenti che devono essere adottati nell’interesse dell’animale coinvolto. Sono vietati anche la detenzione, l’allevamento e il commercio di animali a scopo di sperimentazione. </p>
<p class="absatz man-space-before-4">La normativa di attuazione della nuova disposizione costituzionale dovrebbe entrare in vigore gradualmente, secondo quanto previsto dalla disposizione transitoria: tutti gli esperimenti sugli animali per la ricerca fondamentale, l’insegnamento e tutti gli esperimenti sugli animali con livello di gravità 3 dovranno essere vietati immediatamente dopo l’accettazione dell’articolo 80 capoverso 2<sup>bis</sup> da parte del Popolo e dei Cantoni, mentre tutti gli altri esperimenti sugli animali andranno vietati entro i sette anni successivi.</p>
</div></section><section id="lvl_3/lvl_3.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.3">3.3 Interpretazione e commento del testo dell’iniziativa</a>
</h2>
<div class="collapseable">
<section id="lvl_3/lvl_3.3/lvl_3.3.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_3/lvl_3.3/lvl_3.3.1">3.3.1 Aspetti fondamentali</a>
</h3>
<div class="collapseable">
<p class="absatzvor man-space-before-8">Sul sito del comitato promotore dell’iniziativa sono riportati vari argomenti generali (stato: fine giugno 2025), ma nessuna spiegazione specifica<sup><a href="#fn-d5455e802" id="fnbck-d5455e802">45</a></sup>. </p>
<p class="absatz man-space-before-4">Di seguito sono illustrati gli obiettivi dell’iniziativa, i dati attualmente disponibili e alcune delle ambiguità derivanti dal testo dell’iniziativa.</p>
<p class="absatzkurs man-font-style-italic man-space-before-4">«Gli esperimenti sugli animali sono vietati. Fanno eccezione i provvedimenti che devono essere adottati nell’interesse di uno specifico animale» (art. 80 cpv. 2<sup>bis</sup>, primo e secondo periodo D‑Cost.).</p>
<p class="absatz man-space-before-4">L’iniziativa chiede un divieto totale di tutti gli esperimenti sugli animali, indipendentemente dal loro scopo e dal loro livello di gravità. Ciò significa che, ad esempio, non sarebbero consentiti neanche la ricerca sul comportamento animale o esperimenti sull’alimentazione che non comportano alcun tipo di sofferenza. Inoltre, l’eccezione prevista potrebbe essere interpretata nel senso che sono autorizzati soltanto i provvedimenti adottati per un dato animale nell’interesse unicamente di quest’ultimo. Ma nell’interesse di un dato animale potrebbero essere utilizzati anche altri animali: così com’è formulato, il testo dell’iniziativa non permette di escludere in modo inequivocabile quest’ultima possibilità.</p>
<p class="absatzkurs man-font-style-italic man-space-before-4">«Sono vietati anche la detenzione, l’allevamento e il commercio di animali a scopo di sperimentazione» (art. 80 cpv. 2<sup>bis</sup>, terzo periodo D‑Cost.).</p>
<p class="absatz man-space-before-4">Nel 2023 circa l’80 per cento degli animali da laboratorio nei centri di detenzione di animali da laboratorio provenivano da allevamenti in Svizzera<sup><a href="#fn-d5455e829" id="fnbck-d5455e829">46</a></sup>. Questi allevamenti sono soggetti a requisiti severi e all’obbligo di autorizzazione cantonale. L’accettazione dell’iniziativa comporterebbe la chiusura di tutti questi centri, indipendentemente dallo scopo per cui gli animali sono detenuti. </p>
<div class="footnotes">
<p id="fn-d5455e802"><sup><a href="#fnbck-d5455e802">45</a></sup><sup></sup> <a href="https://tvfz.ch/" target="_blank">
				https://tvfz.ch
			</a> (stato al 30 giugno 2025).</p>
<p id="fn-d5455e829"><sup><a href="#fnbck-d5455e829">46</a></sup><sup></sup> <a href="https://www.blv.admin.ch/blv/it/home.html" target="_blank">
				www.usav.admin.ch
			</a> &gt; Animali &gt; Sperimentazione animale &gt; Rapporto sulla statistica della sperimentazione animale 2023.</p>
</div>
</div></section><section id="lvl_3/lvl_3.3/lvl_3.3.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_3/lvl_3.3/lvl_3.3.2">3.3.2 Esperimenti con livello di gravità 3, ricerca fondamentale, insegnamento e formazione</a>
</h3>
<div class="collapseable">
<p class="absatzvor man-space-before-8"><i>«Tutti gli esperimenti sugli animali ai fini della ricerca fondamentale come pure dell’insegnamento e della formazione e tutti gli esperimenti di livello di gravità 3 sono vietati a decorrere dall’accettazione dell’articolo 80 capoverso 2</i><i><sup>bis</sup></i><i> da parte del </i><i>Popolo</i><i> e dei Cantoni» (art. 197 n. 15, primo periodo D</i><i>‑Cost.).</i></p>
<p class="absatz man-space-before-4">Considerato che numerosi progetti di ricerca comportano interventi di diversi livelli di gravità, non è chiaro se l’iniziativa implichi l’interruzione di un intero esperimento o soltanto il divieto degli interventi con livello di gravità 3 (v. considerazioni al n. 3.3.3). </p>
<p class="absatz man-space-before-4">Più della metà degli animali da laboratorio viene impiegata nella ricerca di base. Questi esperimenti sono tuttora necessari per acquisire nuove conoscenze e sviluppare terapie efficaci e sicure per le persone e gli animali. Ciò vale in particolare per le malattie le cui cause non sono ancora sufficientemente note o per le quali non esistono soluzioni terapeutiche, o, se esistono, sono inadeguate.</p>
<p class="absatz man-space-before-4">Circa il 3 per cento degli animali da laboratorio è attualmente utilizzato nel settore dell’insegnamento e della formazione: approssimativamente il 59 per cento in esperimenti con un livello di gravità 0, il 38 per cento in esperimenti con un livello di gravità 1, il 2 per cento in esperimenti con un livello di gravità 2 e lo 0,02 per cento in esperimenti con un livello di gravità 3 (dati del 2023)<sup><a href="#fn-d5455e863" id="fnbck-d5455e863">47</a></sup>. Un corso di studi di alta qualità in medicina veterinaria continua a richiedere la sperimentazione animale per imparare e praticare trattamenti specifici. I veterinari in formazione, ad esempio, necessitano di autorizzazioni per la sperimentazione animale per acquisire dimestichezza con le analisi di fertilità e gravidanza nei bovini. Anche nella formazione continua dei medici è prevista la pratica sugli animali, ad esempio per l’apprendimento di interventi chirurgici, come quelli alla colonna vertebrale. </p>
<div class="footnotes"><p id="fn-d5455e863"><sup><a href="#fnbck-d5455e863">47</a></sup><sup></sup> USAV, statistica dinamica sulla sperimentazione animale. Consultabile in tedesco e francese all’indirizzo <a href="https://www.tv-statistik.ch/" target="_blank">
				www.tv-statistik.ch
			</a> &gt; Erweiterte-Statistik.</p></div>
</div></section><section id="lvl_3/lvl_3.3/lvl_3.3.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_3/lvl_3.3/lvl_3.3.3">3.3.3 Applicazione immediata</a>
</h3>
<div class="collapseable">
<p class="absatzvor man-space-before-8">Secondo un’interpretazione letterale del testo dell’iniziativa, le attività menzionate al numero 3.3.2 sarebbero vietate immediatamente dopo l’accettazione dell’iniziativa. Se si dovessero interrompere i progetti in corso, tutte le attività svolte fino a quel momento risulterebbero inutili; gli animali sarebbero stati impiegati invano e sottoposti quindi a sofferenze inutili.</p>
<p class="absatzkurs man-font-style-italic man-space-before-4">«Tutti gli altri esperimenti sugli animali sono vietati entro sette anni dall’accettazione dell’articolo 80 capoverso 2<sup>bis</sup>» (art. 197 n. 15, secondo periodo D‑Cost.).</p>
<p class="absatz man-space-before-4">Secondo una valutazione interna dell’USAV, circa il 55 per cento delle autorizzazioni concesse nel 2023 riguardava esperimenti realizzati per la ricerca di base e classificati con livello di gravità da 0 a 2, circa il 19 per cento esperimenti di ricerca di base con livello di gravità 3, circa il 3 per cento esperimenti con livello di gravità 3 (senza ricerca di base) e circa il 3 per cento esperimenti nel campo della formazione. Se l’iniziativa venisse accettata, l’80 per cento circa delle autorizzazioni per la sperimentazione animale non potrebbe più essere utilizzato con effetto immediato, dato che gli esperimenti interessati riguardano la ricerca di base, il livello di gravità 3 oppure la formazione. Il periodo transitorio di sette anni si applicherebbe soltanto agli esperimenti con livello di gravità 0–2 prima dell’accettazione dell’iniziativa, che non fanno parte né della ricerca di base né della formazione.</p>
</div></section>
</div></section>
</div></section><section id="lvl_4"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_4">4 Valutazione dell’iniziativa</a>
</h1>
<div class="collapseable">
<section id="lvl_4/lvl_4.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.1">4.1 Valutazione degli scopi dell’iniziativa</a>
</h2>
<div class="collapseable">
<p class="absatzvor man-space-before-8">In Svizzera, la protezione degli animali riveste un ruolo di primaria importanza. Lo si evince già dall’articolo 80 Cost., che è formulato in modo molto ampio. Dal punto di vista della protezione degli animali, la richiesta dell’iniziativa di vietare la sperimentazione sugli animali per porre fine alle loro sofferenze nella ricerca appare comprensibile. </p>
<p class="absatz man-space-before-4">A prima vista, rispetto all’iniziativa popolare federale «Sì al divieto degli esperimenti sugli animali e sugli esseri umani – Sì ad approcci di ricerca che favoriscano la sicurezza e il progresso», lanciata nel 2017 dagli stessi autori e respinta dal Popolo e dai Cantoni il 13 febbraio 2022, quella in oggetto appare meno drastica. La precedente chiedeva infatti di vietare la ricerca sugli esseri umani e l’importazione di prodotti sviluppati con la sperimentazione animale. In ultima analisi, tuttavia, anche l’iniziativa popolare in esame chiede un divieto totale della sperimentazione animale, e in molti casi già dal giorno successivo all’eventuale accettazione dell’iniziativa. </p>
<p class="absatz man-space-before-4">L’iniziativa avrebbe perciò gravi ripercussioni anche sulle scuole universitarie e sull’industria. La ricerca, com’è intesa oggi, e l’esame di sostanze non sarebbero più possibili; anche lo sviluppo di medicamenti o l’acquisizione di conoscenze su processi vitali fondamentali sarebbero fortemente limitati, poiché in molti casi la sperimentazione sugli animali è inevitabile. Ciò potrebbe portare talune aziende a trasferire le loro attività di ricerca e sviluppo all’estero, e con esse posti di lavoro. Non è da escludere che tale fenomeno possa estendersi anche ad altri settori oltre a quelli direttamente coinvolti nella sperimentazione animale. La Svizzera rischierebbe inoltre di essere esclusa dalla ricerca internazionale perdendo di conseguenza la capacità di generare conoscenze utili, a breve e lungo termine, per il polo scientifico e per la società. Anche la formazione di determinati specialisti ne risentirebbe in termini di qualità.</p>
<p class="absatz man-space-before-4">Se l’iniziativa venisse accettata, i ricercatori si troverebbero ad affrontare grandi incertezze, che potrebbero compromettere o addirittura impedire l’attività di ricerca già nella fase precedente alla votazione. In caso di trasferimento della sperimentazione animale all’estero, occorre tenere presente che in molti Paesi i requisiti in materia sono meno severi che in Svizzera e ciò sarebbe, in ultima analisi, contrario agli stessi interessi della protezione degli animali.</p>
<p class="absatz man-space-before-4">Inoltre, potrebbero essere omologati solo i nuovi medicamenti sviluppati in Svizzera le cui informazioni farmacologiche e tossicologiche necessarie per la somministrazione all’essere umano sono state ottenute senza ricorrere alla sperimentazione animale. Questa restrizione così significativa non si applicherebbe ai medicamenti sviluppati all’estero, il che comporterebbe un grave svantaggio per le imprese svizzere. Lo stesso principio si applicherebbe, per analogia, all’omologazione di altre sostanze, come ad esempio i prodotti chimici.</p>
<p class="absatz man-space-before-4">In sintesi, si può affermare che, a differenza della normativa vigente in materia di sperimentazione animale, che rispetta i criteri di indispensabilità e pondera l’aggravio causato all’animale rispetto all’interesse pubblico, l’iniziativa chiede di introdurre un divieto totale. Tuttavia, il diritto vigente prevede già oggi requisiti severi per autorizzare gli esperimenti sugli animali e concorre quindi a ridurne il numero, migliorarne le condizioni e, in alcuni casi, vietarli del tutto per determinati progetti di ricerca. L’obiettivo della sperimentazione deve essere connesso con il mantenimento o la protezione della vita e con la salute dell’uomo e dell’animale, servire a proteggere l’ambiente naturale, servire alle 3R o promettere l’ottenimento di nuove conoscenze su processi vitali fondamentali (art. 137 cpv. 1 OPAn). Altri obiettivi di sperimentazione non sono ammessi.</p>
</div></section><section id="lvl_4/lvl_4.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.2">4.2 Ripercussioni in caso di accettazione</a>
</h2>
<div class="collapseable">
<p class="absatzvor-kurs man-font-style-italic man-space-before-8 man-text-align-left">Aspetti fondamentali</p>
<p class="absatz man-space-before-4">Sancire il divieto di sperimentazione animale a livello costituzionale non lascerebbe spazio a compromessi o eccezioni a livello di legge: la sua attuazione dovrebbe essere conforme a quanto sancito nella Costituzione.</p>
<p class="absatzvor-kurs man-font-style-italic man-space-before-8 man-text-align-left">Ripercussioni sull’economia svizzera, in particolare sulla Svizzera in quanto polo industriale e di ricerca </p>
<p class="absatz man-space-before-4">Il divieto di sperimentazione sugli animali in Svizzera impedirebbe la ricerca e lo sviluppo di prodotti innovativi nel Paese, con effetti non solo sugli agenti terapeutici, ma anche, ad esempio, sui prodotti chimici (quali i prodotti fitosanitari). Questo potrebbe tradursi in una maggiore dipendenza dall’estero. Come già menzionato al numero 4.1, l’accettazione dell’iniziativa avrebbe gravi ripercussioni sull’economia svizzera e sulla Svizzera come polo di ricerca. Non sarebbe più possibile colmare le lacune conoscitive attraverso la ricerca di base, né promuovere lo sviluppo e l’espansione della Svizzera come centro di sapere e innovazione. Anche l’insegnamento e la formazione ne risentirebbero negativamente, poiché la sperimentazione animale è utilizzata, ad esempio, nella formazione dei medici e dei veterinari per imparare a eseguire determinati esami e interventi (v. considerazioni al n. 3.3.2).</p>
<p class="absatzvor-kurs man-font-style-italic man-space-before-8 man-text-align-left">Ripercussioni sugli animali e sull’ambiente</p>
<p class="absatz man-space-before-4">Sebbene, a prima vista, il divieto della sperimentazione animale possa sembrare un passo avanti per la protezione degli animali in Svizzera, esso potrebbe anche ripercuotersi negativamente sul trattamento degli animali rendendo impossibile lo sviluppo di medicamenti veterinari (come i vaccini) e compromettendo, in ultima analisi, la protezione stessa degli animali. Il trasferimento all’estero di aziende e ricercatori comporterebbe probabilmente la delocalizzazione della sperimentazione animale in Paesi dove la legislazione in materia di protezione degli animali tende ad essere meno severa. Di conseguenza, l’accettazione dell’iniziativa potrebbe rivelarsi addirittura controproducente. Va inoltre considerato che sarebbero vietati anche gli esperimenti sugli animali che servono a proteggere l’ambiente.</p>
<p class="absatzvor-kurs man-font-style-italic man-space-before-8 man-text-align-left">Ripercussioni sul piano internazionale</p>
<p class="absatz man-space-before-4">La cooperazione della Svizzera nel campo della ricerca con partner esteri potrebbe essere ostacolata o interrotta. Vi è il rischio che il nostro Paese non possa più adempiere ai propri obblighi internazionali o che i ricercatori in Svizzera non possano più partecipare a programmi internazionali di ricerca e innovazione. </p>
</div></section><section id="lvl_4/lvl_4.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.3">4.3 Pregi e difetti dell’iniziativa</a>
</h2>
<div class="collapseable">
<p class="absatzvor man-space-before-8">Inserire il divieto della sperimentazione animale nella Costituzione federale, come chiede il testo dell’iniziativa, permetterebbe, in linea di principio, di raggiungere gli obiettivi perseguiti dalla stessa. Se l’iniziativa venisse accettata, la Svizzera indicherebbe chiaramente che considera la protezione degli animali assolutamente prioritaria rispetto alla ricerca che li coinvolge e ai suoi benefici per la società. </p>
<p class="absatz man-space-before-4">Tuttavia, come già menzionato al numero 4.1, il divieto di sperimentazione animale avrebbe anche numerose conseguenze negative. Fra queste, si può presumere che le scuole universitarie e l’industria non sarebbero più in grado di svolgere attività di ricerca come hanno fatto finora. Ciò potrebbe portare talune aziende a trasferire le loro attività di ricerca e sviluppo all’estero, spostando con esse posti di lavoro. La qualità dell’insegnamento nelle scuole universitarie ne risentirebbe. La Svizzera potrebbe essere esclusa dai progetti di ricerca internazionali in cui la sperimentazione animale è fondamentale e quindi rimanere fuori dalla rete internazionale. Lo sviluppo di medicamenti e di terapie nonché di altri prodotti a uso medico per gli esseri umani e gli animali sarebbe fortemente limitato, poiché in molti casi la sperimentazione sugli animali è inevitabile.</p>
<p class="absatz man-space-before-4">Soprattutto le disposizioni transitorie (alcune attività di ricerca sarebbero vietate immediatamente dopo l’accettazione da parte del Popolo e dei Cantoni dell’art. 80 cpv. 2<sup>bis</sup> Cost.) causerebbero grande incertezza e contribuirebbero in ultima analisi all’interruzione dei progetti in corso. Gli esperimenti avviati che non possono essere completati saranno stati inutili.</p>
</div></section><section id="lvl_4/lvl_4.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.4">4.4 Compatibilità con gli impegni internazionali della Svizzera</a>
</h2>
<div class="collapseable">
<p class="absatzvor man-space-before-8">L’iniziativa è compatibile con gli obblighi internazionali della Svizzera. Quest’ultima ha ratificato diversi accordi europei e internazionali sulla protezione degli animali, che non sono tuttavia interessati da questa iniziativa popolare. L’iniziativa è inoltre compatibile con gli accordi bilaterali tra la Svizzera e l’UE, in particolare con l’allegato 11 dell’Accordo agricolo tra la Svizzera e l’UE<sup><a href="#fn-d5455e940" id="fnbck-d5455e940">48</a></sup>, relativo alle misure sanitarie e zootecniche applicabili agli scambi di animali vivi e di prodotti animali. Neppure l’Accordo di libero scambio tra la Svizzera e l’UE<sup><a href="#fn-d5455e952" id="fnbck-d5455e952">49</a></sup> è interessato dall’iniziativa, così come restano invariati gli obblighi derivanti dall’appartenenza della Svizzera all’Organizzazione mondiale del commercio. </p>
<div class="footnotes">
<p id="fn-d5455e940"><sup><a href="#fnbck-d5455e940">48</a></sup><sup></sup> <a href="https://fedlex.data.admin.ch/vocabulary/legal-taxonomy/4010" target="_blank" data-rs-uri="https://fedlex.data.admin.ch/eli/cc/2002/323" data-rs="0.916.026.81" data-lang="it">RS <b>0.916.026.81</b></a></p>
<p id="fn-d5455e952"><sup><a href="#fnbck-d5455e952">49</a></sup><sup></sup> <a href="https://fedlex.data.admin.ch/vocabulary/legal-taxonomy/2413" target="_blank" data-rs-uri="https://fedlex.data.admin.ch/eli/cc/1972/3115_3169_2949" data-rs="0.632.401" data-lang="it">RS <b>0.632.401</b></a></p>
</div>
</div></section>
</div></section><section id="lvl_5"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_5">5 Conclusioni</a>
</h1>
<div class="collapseable">
<p class="absatzvor man-space-before-8">Pur comprendendo le richieste del comitato promotore dell’iniziativa e pur attribuendo grande importanza alla protezione e al benessere degli animali, il Consiglio federale si oppone al presente testo dell’iniziativa per i seguenti motivi: </p>
<dl class="man-space-after-0">
<dt class="man-space-before-4">– </dt>
<dd class="man-space-before-4">si mantiene coerente con la posizione espressa in merito all’iniziativa popolare federale «Sì al divieto degli esperimenti sugli animali e sugli esseri umani – Sì ad approcci di ricerca che favoriscano la sicurezza e il progresso», respinta a netta maggioranza nel febbraio 2022. Da allora non sono infatti emersi nuovi elementi che giustificherebbero una raccomandazione diversa. </dd>
<dt class="man-space-before-4">– </dt>
<dd class="man-space-before-4">Le disposizioni costituzionali e legislative vigenti garantiscono una protezione adeguata degli animali utilizzati nella ricerca scientifica. Un costante adeguamento delle norme risulta più vantaggioso, sia per le persone che per gli animali, di un divieto totale di tutti gli esperimenti.</dd>
<dt class="man-space-before-4">– </dt>
<dd class="man-space-before-4">Il divieto di sperimentazione animale richiesto dalla presente iniziativa popolare comporterebbe di poter omologare soltanto i medicamenti sviluppati in Svizzera le cui informazioni farmacologiche e tossicologiche necessarie per la somministrazione all’essere umano sono state ottenute senza ricorrere a esperimenti sugli animali. Questa restrizione così significativa non si applicherebbe ai medicamenti sviluppati all’estero, il che comporterebbe un grave svantaggio per le imprese svizzere. Lo stesso principio si applicherebbe, per analogia all’omologazione di altre sostanze, come ad esempio i prodotti chimici.</dd>
<dt class="man-space-before-4">– </dt>
<dd class="man-space-before-4">La raccomandazione di respingere l’iniziativa senza presentare un controprogetto diretto o indiretto è un segnale forte per la Svizzera come polo di ricerca e formazione. Essa offre ai ricercatori e ai docenti la garanzia che i progetti che altrimenti rischierebbero di essere interrotti a causa dell’iniziativa possano continuare a essere finanziati o avviati.</dd>
<dt class="man-space-before-4">– </dt>
<dd class="man-space-before-4">Il Consiglio federale continua a puntare sul rafforzamento della ricerca di alternative alla sperimentazione animale (PNR 79, 3RCC). </dd>
</dl>
<p class="absatz man-space-before-4">Il Consiglio federale propone pertanto alle Camere federali di sottoporre l’iniziativa popolare federale «Sì a un futuro senza esperimenti sugli animali» al voto del Popolo e dei Cantoni, senza controprogetto diretto o indiretto, e con la raccomandazione di respingerla.</p>
</div></section></main>
</div></body>
</html>
