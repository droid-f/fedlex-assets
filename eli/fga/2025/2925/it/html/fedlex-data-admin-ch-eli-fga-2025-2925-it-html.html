<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<title>input-it</title>
</head>
<body><div id="lawcontent">
<div id="preface">
<!--25.070--><p class="srnummer man-space-after-18">25.070</p>
<h1 class="erlasstitel botschafttitel">Messaggio <br>sull’approvazione dell’Accordo di libero scambio <br>tra gli Stati dell’AELS e il Kosovo</h1>
<p class="botschaftdatum man-space-before-3">del 3 settembre 2025</p>
<p class="botschaftlinie man-space-before-10"></p>
<p class="salutation man-space-before-3">Onorevoli presidenti e consiglieri,</p>
<p class="absatzvor man-space-before-8">con il presente messaggio vi sottoponiamo, per approvazione, il disegno di decreto federale che approva l’Accordo di libero scambio tra gli Stati dell’AELS e il Kosovo.</p>
<p class="absatzvor man-space-before-8">Gradite, onorevoli presidenti e consiglieri, l’espressione della nostra alta considerazione.</p>
<p></p>
<div class="table layout-table"><table>
			
			
			<tr>
				
				<td>
					
					<p class="unterschriftenfi1 man-space-before-24">3 settembre 2025</p>
				</td>
				<td>
					
					<p class="unterschriftenfi1 man-space-before-24">In nome del Consiglio federale svizzero:</p>
					<p class="unterschriftenfi man-space-before-6">La presidente della Confederazione, Karin Keller-Sutter<br>Il cancelliere della Confederazione, Viktor Rossi</p>
				</td>
			</tr>
		</table></div>
<p class="absatz man-space-before-4"></p>
<p class="absatz man-space-before-4"></p>
<p class="titeluebersicht man-space-after-13 man-font-weight-bold">Compendio</p>
<p class="absatzkurs man-font-style-italic man-space-before-4"><b>L’Accordo di libero scambio tra gli Stati dell’AELS e il Kosovo, firmato il 22 gennaio 2025 a Davos, migliora in generale la certezza del diritto e la prevedibilità delle relazioni economiche bilaterali e rafforza la collaborazione tra le autorità. Viene inoltre istituito un Comitato misto incaricato di vigilare sull’attuazione dell’Accordo.</b></p>
<p class="zwischentitel man-space-before-8 man-font-weight-bold"><i>Situazione iniziale</i></p>
<p class="absatzkurs man-font-style-italic man-space-before-4">La Svizzera è un Paese orientato all’esportazione con mercati di sbocco in numerosi Paesi. La conclusione e l’aggiornamento di accordi di libero scambio (ALS) con partner commerciali al di fuori dell’Unione europea (UE) rappresentano – unitamente all’appartenenza all’Organizzazione mondiale del commercio (OMC) e agli accordi bilaterali con l’UE – uno strumento importante per migliorare l’accesso ai mercati esteri. Questi ALS migliorano le condizioni quadro per l’economia elvetica e contribuiscono a prevenire o eliminare discriminazioni derivanti dagli accordi preferenziali che i nostri partner commerciali hanno stipulato o stanno stipulando con altri Paesi.</p>
<p class="absatzkurs man-font-style-italic man-space-before-4">L’ALS con il Kosovo estende la rete di libero scambio della Svizzera e mira a rafforzare la competitività dell’economia elvetica sul mercato kosovaro e a ridurre il più possibile il potenziale di discriminazione rispetto all’UE, che già dispone di un accordo di stabilizzazione e associazione con il Kosovo che istituisce una zona di libero scambio bilaterale. L’Accordo in questione dimostra la volontà della Svizzera e degli altri Stati membri dell’AELS di perseguire una politica in favore delle riforme economiche del Kosovo e della sua integrazione nelle strutture di cooperazione economica europee e internazionali.</p>
<p class="zwischentitel man-space-before-8 man-font-weight-bold"><i>Contenuto del progetto</i></p>
<p class="absatzkurs man-font-style-italic man-space-before-4">Con l’entrata in vigore dell’Accordo, tutte le attuali esportazioni svizzere verso il Kosovo beneficeranno di franchigia doganale, in alcuni casi con periodi transitori. Per quanto riguarda gli ostacoli tecnici agli scambi e le misure sanitarie e fitosanitarie, l’obiettivo è ridurre le barriere non tariffarie. Quanto agli scambi di servizi, l’Accordo riprende il campo d’applicazione, le definizioni e i requisiti più importanti dell’Accordo generale dell’OMC sugli scambi di servizi (GATS). Il capitolo corrispondente è integrato da allegati settoriali contenenti norme specifiche che in alcuni casi vanno oltre quelle del GATS. Per quanto riguarda la proprietà intellettuale, le disposizioni si rifanno alle norme dell’Accordo dell’OMC sugli aspetti dei diritti di proprietà intellettuale attinenti al commercio (Accordo TRIPS), oltrepassandole in determinati punti.</p>
<p class="absatzkurs man-font-style-italic man-space-before-4">L’Accordo prevede inoltre un’attuazione orientata ai principi delle relazioni internazionali e all’obiettivo dello sviluppo sostenibile. Il preambolo enuncia pertanto i valori e i principi fondamentali dell’Organizzazione delle Nazioni Unite. Le altre disposizioni riguardano gli aspetti ambientali rilevanti per il commercio e le norme sul lavoro. L’Accordo contiene inoltre disposizioni sulla concorrenza. Sul piano istituzionale viene istituito un Comitato misto incaricato di sorvegliare l’attuazione dell’Accordo, di svilupparlo ulteriormente e di svolgere consultazioni. Per le controversie che non possono essere risolte attraverso consultazioni, l’Accordo prevede infine una procedura arbitrale vincolante.</p>
<p class="absatz man-space-before-4"></p>
<p class="absatz man-space-before-4"></p>
<p class="titelbotschaftinnen man-space-after-18">Messaggio</p>
</div>
<main id="maintext"><section id="lvl_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_1">1 Situazione iniziale</a>
</h1>
<div class="collapseable">
<section id="lvl_1/lvl_1.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.1">1.1 Contesto di politica estera</a>
</h2>
<div class="collapseable">
<p class="absatzvor man-space-before-8">Il compito principale della politica economica estera della Svizzera consiste nel creare condizioni d’accesso il più possibile stabili, prevedibili e non discriminatorie al maggior numero possibile di mercati esteri. Per migliorare l’accesso degli esportatori svizzeri ai mercati esteri, la conclusione di accordi di libero scambio (ALS) con Paesi al di fuori dell’Unione europea (UE) è uno dei tre principali pilastri della nostra politica commerciale estera, insieme all’appartenenza all’Organizzazione mondiale del commercio (OMC) e agli accordi bilaterali con l’UE. Questo approccio è più che mai importante alla luce delle tendenze protezionistiche nel commercio globale, che rappresentano una grande sfida per la politica estera del nostro Paese. Oltre all’Accordo del 22 luglio 1972<sup><a href="#fn-d24701e82" id="fnbck-d24701e82">1</a></sup> fra la Confederazione Svizzera e la Comunità Economica Europea (oggi UE) e alla Convenzione del 4 gennaio 1960<sup><a href="#fn-d24701e94" id="fnbck-d24701e94">2</a></sup> istitutiva dell’Associazione europea di libero scambio (AELS; di seguito Convenzione AELS), la Svizzera dispone attualmente di 38 ALS firmati con 48 partner. Ai 34 ALS conclusi nel quadro dell’AELS<sup><a href="#fn-d24701e106" id="fnbck-d24701e106">3</a></sup> si aggiungono quattro accordi bilaterali con le Isole Färöer<sup><a href="#fn-d24701e281" id="fnbck-d24701e281">4</a></sup>, il Giappone<sup><a href="#fn-d24701e294" id="fnbck-d24701e294">5</a></sup>, la Cina<sup><a href="#fn-d24701e308" id="fnbck-d24701e308">6</a></sup> e il Regno Unito<sup><a href="#fn-d24701e321" id="fnbck-d24701e321">7</a></sup>.</p>
<p class="absatz man-space-before-4">L’Accordo in questione dimostra la volontà della Svizzera e degli altri Stati membri dell’AELS di perseguire una politica in favore delle riforme economiche del Kosovo e della sua integrazione nelle strutture di cooperazione economica europee e internazionali. L’ALS consente un ampio accesso al mercato e migliora il quadro giuridico per gli operatori economici della Svizzera, rafforza così la competitività dell’economia elvetica sul mercato kosovaro e riduce al minimo il potenziale di discriminazione nei confronti dell’UE, che già dispone di un ALS con il Kosovo. Il Kosovo era l’unico Paese dell’Europa sudoccidentale con il quale la Svizzera non aveva ancora nessun ALS; la conclusione di questo Accordo è pertanto rilevante a livello politico.</p>
<div class="footnotes">
<p id="fn-d24701e82"><sup><a href="#fnbck-d24701e82">1</a></sup><sup></sup> <a href="https://fedlex.data.admin.ch/vocabulary/legal-taxonomy/2413" target="_blank" data-rs-uri="https://fedlex.data.admin.ch/eli/cc/1972/3115_3169_2949" data-rs="0.632.401" data-lang="it">RS <b>0.632.401</b></a></p>
<p id="fn-d24701e94"><sup><a href="#fnbck-d24701e94">2</a></sup><sup></sup> <a href="https://fedlex.data.admin.ch/vocabulary/legal-taxonomy/2314" target="_blank" data-rs-uri="https://fedlex.data.admin.ch/eli/cc/1960/590_635_621" data-rs="0.632.31" data-lang="it">RS <b>0.632.31</b></a></p>
<p id="fn-d24701e106"><sup><a href="#fnbck-d24701e106">3</a></sup><sup></sup> Oltre all’Accordo con il Kosovo, si tratta degli ALS con: Albania (<a href="https://fedlex.data.admin.ch/vocabulary/legal-taxonomy/2318" target="_blank" data-rs-uri="https://fedlex.data.admin.ch/eli/cc/2010/685" data-rs="0.632.311.231" data-lang="it">RS <b>0.632.311.231</b></a>), Autorità palestinese (<a href="https://fedlex.data.admin.ch/vocabulary/legal-taxonomy/2380" target="_blank" data-rs-uri="https://fedlex.data.admin.ch/eli/cc/2004/525" data-rs="0.632.316.251" data-lang="it">RS <b>0.632.316.251</b></a>), Bosnia ed Erzegovina (<a href="https://fedlex.data.admin.ch/vocabulary/legal-taxonomy/2323" target="_blank" data-rs-uri="https://fedlex.data.admin.ch/eli/cc/2015/19" data-rs="0.632.311.911" data-lang="it">RS <b>0.632.311.911</b></a>), Canada (<a href="https://fedlex.data.admin.ch/vocabulary/legal-taxonomy/2327" target="_blank" data-rs-uri="https://fedlex.data.admin.ch/eli/cc/2009/490" data-rs="0.632.312.32" data-lang="it">RS <b>0.632.312.32</b></a>), Cile (<a href="https://fedlex.data.admin.ch/vocabulary/legal-taxonomy/2329" target="_blank" data-rs-uri="https://fedlex.data.admin.ch/eli/cc/2005/99" data-rs="0.632.312.451" data-lang="it">RS <b>0.632.312.451</b></a>), Colombia (<a href="https://fedlex.data.admin.ch/vocabulary/legal-taxonomy/2331" target="_blank" data-rs-uri="https://fedlex.data.admin.ch/eli/cc/2011/374" data-rs="0.632.312.631" data-lang="it">RS <b>0.632.312.631</b></a>), Consiglio di cooperazione degli Stati Arabi del Golfo (Arabia Saudita, Bahrain, Emirati Arabi Uniti, Kuwait, Oman, Qatar; <a href="https://fedlex.data.admin.ch/vocabulary/legal-taxonomy/2320" target="_blank" data-rs-uri="https://fedlex.data.admin.ch/eli/cc/2014/344" data-rs="0.632.311.491" data-lang="it">RS <b>0.632.311.491</b></a>), Corea (<a href="https://fedlex.data.admin.ch/vocabulary/legal-taxonomy/2333" target="_blank" data-rs-uri="https://fedlex.data.admin.ch/eli/cc/2006/571" data-rs="0.632.312.811" data-lang="it">RS <b>0.632.312.811</b></a>), Ecuador (<a href="https://fedlex.data.admin.ch/vocabulary/legal-taxonomy/2341" target="_blank" data-rs-uri="https://fedlex.data.admin.ch/eli/cc/2020/784" data-rs="0.632.313.271" data-lang="it">RS <b>0.632.313.271</b></a>), Egitto (<a href="https://fedlex.data.admin.ch/vocabulary/legal-taxonomy/2339" target="_blank" data-rs-uri="https://fedlex.data.admin.ch/eli/cc/2007/645" data-rs="0.632.313.211" data-lang="it">RS <b>0.632.313.211</b></a>), Filippine (<a href="https://fedlex.data.admin.ch/vocabulary/legal-taxonomy/2384" target="_blank" data-rs-uri="https://fedlex.data.admin.ch/eli/cc/2018/310" data-rs="0.632.316.451" data-lang="it">RS <b>0.632.316.451</b></a>), Georgia (<a href="https://fedlex.data.admin.ch/vocabulary/legal-taxonomy/2345" target="_blank" data-rs-uri="https://fedlex.data.admin.ch/eli/cc/2018/240" data-rs="0.632.313.601" data-lang="it">RS <b>0.632.313.601</b></a>), Giordania (<a href="https://fedlex.data.admin.ch/vocabulary/legal-taxonomy/2359" target="_blank" data-rs-uri="https://fedlex.data.admin.ch/eli/cc/2003/569" data-rs="0.632.314.671" data-lang="it">RS <b>0.632.314.671</b></a>), Guatemala (protocollo di adesione firmato il 22 giugno 2015, <a href="https://fedlex.data.admin.ch/eli/fga/2016/165" target="_blank">FF <b>2016</b> 873</a>), Hong Kong (<a href="https://fedlex.data.admin.ch/vocabulary/legal-taxonomy/2346" target="_blank" data-rs-uri="https://fedlex.data.admin.ch/eli/cc/2012/597" data-rs="0.632.314.161" data-lang="it">RS <b>0.632.314.161</b></a>), India (firmato il 10 marzo 2024; <a href="https://fedlex.data.admin.ch/eli/fga/2024/2382" target="_blank">FF <b>2024</b> 2382</a>), Indonesia (<a href="https://fedlex.data.admin.ch/vocabulary/legal-taxonomy/2351" target="_blank" data-rs-uri="https://fedlex.data.admin.ch/eli/cc/2021/715" data-rs="0.632.314.271" data-lang="it">RS <b>0.632.314.271</b></a>), Israele (<a href="https://fedlex.data.admin.ch/vocabulary/legal-taxonomy/2357" target="_blank" data-rs-uri="https://fedlex.data.admin.ch/eli/cc/1993/2477_2477_2477" data-rs="0.632.314.491" data-lang="it">RS <b>0.632.314.491</b></a>), Libano (<a href="https://fedlex.data.admin.ch/vocabulary/legal-taxonomy/2363" target="_blank" data-rs-uri="https://fedlex.data.admin.ch/eli/cc/2007/199" data-rs="0.632.314.891" data-lang="it">RS <b>0.632.314.891</b></a>), Macedonia del Nord (<a href="https://fedlex.data.admin.ch/vocabulary/legal-taxonomy/2369" target="_blank" data-rs-uri="https://fedlex.data.admin.ch/eli/cc/2004/25" data-rs="0.632.315.201.1" data-lang="it">RS <b>0.632.315.201.1</b></a>), Malaysia (firmato il 23 giugno 2025), Marocco (<a href="https://fedlex.data.admin.ch/vocabulary/legal-taxonomy/2371" target="_blank" data-rs-uri="https://fedlex.data.admin.ch/eli/cc/2003/433" data-rs="0.632.315.491" data-lang="it">RS <b>0.632.315.491</b></a>), Messico (<a href="https://fedlex.data.admin.ch/vocabulary/legal-taxonomy/2373" target="_blank" data-rs-uri="https://fedlex.data.admin.ch/eli/cc/2003/333" data-rs="0.632.315.631.1" data-lang="it">RS <b>0.632.315.631.1</b></a>), Moldova (<a href="https://fedlex.data.admin.ch/vocabulary/legal-taxonomy/40278" target="_blank" data-rs-uri="https://fedlex.data.admin.ch/eli/cc/2025/220" data-rs="0.632.315.651" data-lang="it">RS <b>0.632.315.651</b></a>), Montenegro (<a href="https://fedlex.data.admin.ch/vocabulary/legal-taxonomy/2375" target="_blank" data-rs-uri="https://fedlex.data.admin.ch/eli/cc/2012/519" data-rs="0.632.315.731" data-lang="it">RS <b>0.632.315.731</b></a>), Perù (<a href="https://fedlex.data.admin.ch/vocabulary/legal-taxonomy/2382" target="_blank" data-rs-uri="https://fedlex.data.admin.ch/eli/cc/2011/392" data-rs="0.632.316.411" data-lang="it">RS <b>0.632.316.411</b></a>), Serbia (<a href="https://fedlex.data.admin.ch/vocabulary/legal-taxonomy/2389" target="_blank" data-rs-uri="https://fedlex.data.admin.ch/eli/cc/2010/605" data-rs="0.632.316.821" data-lang="it">RS <b>0.632.316.821</b></a>), Singapore (<a href="https://fedlex.data.admin.ch/vocabulary/legal-taxonomy/2391" target="_blank" data-rs-uri="https://fedlex.data.admin.ch/eli/cc/2003/308" data-rs="0.632.316.891.1" data-lang="it">RS <b>0.632.316.891.1</b></a>), Stati dell’America centrale (Costa Rica, Panama; <a href="https://fedlex.data.admin.ch/vocabulary/legal-taxonomy/2335" target="_blank" data-rs-uri="https://fedlex.data.admin.ch/eli/cc/2014/452" data-rs="0.632.312.851" data-lang="it">RS <b>0.632.312.851</b></a>), Tunisia (<a href="https://fedlex.data.admin.ch/vocabulary/legal-taxonomy/2401" target="_blank" data-rs-uri="https://fedlex.data.admin.ch/eli/cc/2005/737" data-rs="0.632.317.581" data-lang="it">RS <b>0.632.317.581</b></a>), Turchia (<a href="https://fedlex.data.admin.ch/vocabulary/legal-taxonomy/2403" target="_blank" data-rs-uri="https://fedlex.data.admin.ch/eli/cc/2021/559" data-rs="0.632.317.631" data-lang="it">RS <b>0.632.317.631</b></a>), Ucraina (<a href="https://fedlex.data.admin.ch/vocabulary/legal-taxonomy/2405" target="_blank" data-rs-uri="https://fedlex.data.admin.ch/eli/cc/2012/354" data-rs="0.632.317.671" data-lang="it">RS <b>0.632.317.671</b></a>), Unione doganale dell’Africa australe (Botswana, Eswatini, Lesotho, Namibia, Sudafrica; <a href="https://fedlex.data.admin.ch/vocabulary/legal-taxonomy/2316" target="_blank" data-rs-uri="https://fedlex.data.admin.ch/eli/cc/2008/337" data-rs="0.632.311.181" data-lang="it">RS <b>0.632.311.181</b></a>).</p>
<p id="fn-d24701e281"><sup><a href="#fnbck-d24701e281">4</a></sup><sup></sup> Accordo del 12 gennaio 1994 tra il Governo svizzero da una parte, il Governo della Danimarca ed il Governo autonomo delle Isole Färöer dall’altra, sul libero scambio tra la Svizzera e le Isole Färöer (<a href="https://fedlex.data.admin.ch/vocabulary/legal-taxonomy/4206" target="_blank" data-rs-uri="https://fedlex.data.admin.ch/eli/cc/1995/3925_3925_3925" data-rs="0.946.293.142" data-lang="it">RS <b>0.946.293.142</b></a>).</p>
<p id="fn-d24701e294"><sup><a href="#fnbck-d24701e294">5</a></sup><sup></sup> Accordo di libero scambio e di partenariato economico del 19 febbraio 2009 tra la Confederazione Svizzera e il Giappone (<a href="https://fedlex.data.admin.ch/vocabulary/legal-taxonomy/4259" target="_blank" data-rs-uri="https://fedlex.data.admin.ch/eli/cc/2009/534" data-rs="0.946.294.632" data-lang="it">RS <b>0.946.294.632</b></a>).</p>
<p id="fn-d24701e308"><sup><a href="#fnbck-d24701e308">6</a></sup><sup></sup> Accordo di libero scambio del 6 luglio 2013 tra la Confederazione Svizzera e la Repubblica popolare cinese (<a href="https://fedlex.data.admin.ch/vocabulary/legal-taxonomy/4193" target="_blank" data-rs-uri="https://fedlex.data.admin.ch/eli/cc/2014/332" data-rs="0.946.292.492" data-lang="it">RS <b>0.946.292.492</b></a>).</p>
<p id="fn-d24701e321"><sup><a href="#fnbck-d24701e321">7</a></sup><sup></sup>  Accordo commerciale dell’11 febbraio 2019 tra la Svizzera e il Regno Unito di Gran Bretagna e Irlanda del Nord (<a href="https://fedlex.data.admin.ch/vocabulary/legal-taxonomy/4228" target="_blank" data-rs-uri="https://fedlex.data.admin.ch/eli/cc/2020/1071" data-rs="0.946.293.671" data-lang="it">RS <b>0.946.293.671</b></a>).</p>
</div>
</div></section><section id="lvl_1/lvl_1.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.2">1.2 Situazione politico-economica e politica economica estera del Kosovo</a>
</h2>
<div class="collapseable">
<p class="absatzvor man-space-before-8">Dal 1999 il Kosovo si è <i>de facto</i> separato dalla Serbia. Nel 2008 ha dichiarato unilateralmente la sua indipendenza, che da allora è stata riconosciuta da 119 Stati, tra cui la Svizzera. La Serbia, tuttavia, lo considera tuttora una propria provincia e non ne riconosce l’indipendenza, ostacolando così il riconoscimento internazionale del Paese. Anche cinque Paesi dell’UE (Cipro, Grecia, Romania, Slovacchia e Spagna) si rifiutano di riconoscere l’indipendenza del Kosovo. La loro posizione è riconducibile ai movimenti secessionisti presenti nei Paesi e ai rispettivi dibatti politici nazionali. Neanche la Russia e la Cina, che sostengono la Serbia nei forum internazionali, in particolare all’Organizzazione delle Nazione Unite (ONU) e nel relativo Consiglio di sicurezza, riconoscono l’indipendenza del Kosovo.</p>
<p class="absatz man-space-before-4">Negli ultimi anni il Kosovo ha goduto di stabilità politica interna. Albin Kurti, primo ministro del Kosovo, è stato il primo nella storia del Paese a portare a termine un intero mandato quadriennale insieme al suo partito Lëvizja Vetëvendosje (LVV). Con l’obiettivo di migliorare la governance, il governo kosovaro ha compiuto passi avanti nella lotta alla corruzione e alla criminalità organizzata. Allo stesso tempo, ha adottato misure volte a evidenziare in modo indiscutibile la sovranità nazionale del neo-Stato che hanno causato un inasprimento delle tensioni con la Serbia. Queste misure unilaterali hanno complicato la quotidianità della popolazione serba nel Kosovo del Nord, aumentato la loro l’insoddisfazione e portato a sporadici episodi di violenza, il che ha contribuito a paralizzare il processo di normalizzazione. Il dialogo intavolato sotto l’egida dell’UE è giunto a un punto morto a causa della mancanza di volontà di scendere a compromessi da entrambe le parti; le relazioni tra i due Paesi rimangono quindi tese. L’atteggiamento intransigente del governo Kurti in questo contesto è stato criticato anche dagli alleati storici del Paese e ha portato a tensioni nelle relazioni con gli Stati Uniti e l’UE, che infatti hanno adottato sanzioni nei confronti del neo-Stato.</p>
<p class="absatz man-space-before-4">Il 9 febbraio 2025 si sono svolte in Kosovo le elezioni parlamentari. L’attuale partito di governo, il LVV del primo ministro Kurti, le ha nuovamente vinte, aggiudicandosi questa volta il 42,3 per cento dei voti, seguito dal Partito Democratico del Kosovo (PDK) con il 21 per cento e dalla Lega Democratica del Kosovo (LDK) con il 18,3 per centro. Tuttavia, avendo perso la maggioranza assoluta in Parlamento, il LVV deve ricorrere a una coalizione politica nonostante la sua dura retorica nei confronti dell’opposizione. A causa della profonda divisione politica e poiché nessuno ha raggiunto la maggioranza necessaria di 61 seggi, la formazione del governo è ancora poco chiara. Pertanto, è probabile che i prossimi anni saranno caratterizzati da una minore stabilità politica.</p>
<p class="absatz man-space-before-4">Dal 2007 il Kosovo è parte contraente dell’Accordo centroeuropeo di libero scambio (CEFTA), a cui hanno aderito anche l’Albania, la Bosnia-Erzegovina, la Macedonia del Nord, la Moldova, il Montenegro e la Serbia. L’asse principale della politica economica estera del Kosovo mira a rafforzare le relazioni economiche con l’UE tramite l’accordo di stabilizzazione e di associazione. Entrato in vigore nell’aprile 2016, questo accordo prevede la liberalizzazione graduale del commercio con l’UE.</p>
</div></section><section id="lvl_1/lvl_1.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.3">1.3 Relazioni e accordi bilaterali tra Svizzera e Kosovo</a>
</h2>
<div class="collapseable">
<p class="absatzvor man-space-before-8">Il Kosovo ha proclamato la propria indipendenza il 17 febbraio 2008. Dal 27 febbraio 2008 il Consiglio federale ne riconosce l’indipendenza e intrattiene relazioni diplomatiche e consolari con il Paese. I rapporti bilaterali sono molto stretti, caratterizzati da significativi legami interpersonali e dal costante impegno svizzero in Kosovo. La Svizzera sostiene la Kosovo-Force-Mission (KFOR) condotta dalla NATO con un contingente di 215 militari, che rappresenta il più importante impegno militare della Svizzera all’estero. Il nostro Paese sostiene inoltre una gestione responsabile del passato e la normalizzazione delle relazioni con la Serbia. Il Kosovo è inoltre un Paese prioritario della cooperazione svizzera allo sviluppo. Uno dei principali finanziatori del Kosovo è la Svizzera: il suo impegno civile ha raggiunto quasi 270 milioni di franchi prima dell’indipendenza del Paese nel 2008 e 319 milioni di franchi tra il 2008 e il 2020. Nel quadro del Programma di cooperazione svizzera Kosovo 2022–2025, finanziato con 86 milioni di franchi, la Direzione dello sviluppo e della cooperazione e la Segreteria di Stato dell’economia (SECO) realizzano programmi nei settori della governance democratica, della sicurezza umana, dell’economia sostenibile, dell’occupazione, dell’acqua, dei cambiamenti climatici e della sanità.</p>
<p class="absatz man-space-before-4">La Svizzera e il Kosovo hanno concluso una serie di accordi economici bilaterali: l’Accordo dell’11 novembre 2011<sup><a href="#fn-d24701e357" id="fnbck-d24701e357">8</a></sup> relativo ai trasporti internazionali su strada di persone e di merci, l’Accordo del 27 ottobre 2011<sup><a href="#fn-d24701e369" id="fnbck-d24701e369">9</a></sup> concernente la promozione e la protezione reciproca degli investimenti, la Convenzione del 26 maggio 2017<sup><a href="#fn-d24701e381" id="fnbck-d24701e381">10</a></sup> per evitare le doppie imposizioni in materia di imposte sul reddito e per prevenire l’evasione e l’elusione fiscali e la Convenzione dell’8 giugno 2018<sup><a href="#fn-d24701e393" id="fnbck-d24701e393">11</a></sup> sulla sicurezza sociale. Il 3 febbraio 2010<sup><a href="#fn-d24701e405" id="fnbck-d24701e405">12</a></sup> i due Paesi hanno concluso anche un Accordo di riammissione delle persone in posizione irregolare. A questa serie di accordi si aggiunge ora un ALS che contribuirà a rafforzare il quadro giuridico bilaterale e a intensificare ulteriormente le relazioni economiche tra la Svizzera e il Kosovo.</p>
<div class="footnotes">
<p id="fn-d24701e357"><sup><a href="#fnbck-d24701e357">8</a></sup><sup></sup> <a href="https://fedlex.data.admin.ch/vocabulary/legal-taxonomy/2896" target="_blank" data-rs-uri="https://fedlex.data.admin.ch/eli/cc/2012/112" data-rs="0.741.619.475" data-lang="it">RS <b>0.741.619.475</b></a></p>
<p id="fn-d24701e369"><sup><a href="#fnbck-d24701e369">9</a></sup><sup></sup> <a href="https://fedlex.data.admin.ch/vocabulary/legal-taxonomy/4627" target="_blank" data-rs-uri="https://fedlex.data.admin.ch/eli/cc/2012/426" data-rs="0.975.247.5" data-lang="it">RS <b>0.975.247.5</b></a></p>
<p id="fn-d24701e381"><sup><a href="#fnbck-d24701e381">10</a></sup><sup></sup> <a href="https://fedlex.data.admin.ch/vocabulary/legal-taxonomy/2625" target="_blank" data-rs-uri="https://fedlex.data.admin.ch/eli/cc/2018/640" data-rs="0.672.947.51" data-lang="it">RS <b>0.672.947.51</b></a></p>
<p id="fn-d24701e393"><sup><a href="#fnbck-d24701e393">11</a></sup><sup></sup> <a href="https://fedlex.data.admin.ch/vocabulary/legal-taxonomy/3769" target="_blank" data-rs-uri="https://fedlex.data.admin.ch/eli/cc/2019/485" data-rs="0.831.109.475.1" data-lang="it">RS <b>0.831.109.475.1</b></a></p>
<p id="fn-d24701e405"><sup><a href="#fnbck-d24701e405">12</a></sup><sup></sup> <a href="https://fedlex.data.admin.ch/vocabulary/legal-taxonomy/306" target="_blank" data-rs-uri="https://fedlex.data.admin.ch/eli/cc/2010/280" data-rs="0.142.114.759" data-lang="it">RS <b>0.142.114.759</b></a></p>
</div>
</div></section><section id="lvl_1/lvl_1.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.4">1.4 Commercio e investimenti tra Svizzera e Kosovo</a>
</h2>
<div class="collapseable">
<p class="absatzvor man-space-before-8">Gli scambi commerciali tra la Svizzera e il Kosovo restano modesti. Nel 2023 il volume delle merci scambiate è stato di 137 milioni di franchi (+0,9 % rispetto all’anno precedente) e le esportazioni svizzere hanno raggiunto un valore complessivo di 64 milioni di franchi, di cui il 41 per cento era rappresentato da veicoli, seguiti da prodotti farmaceutici (20,5 %) e da prodotti del settore dei macchinari e dell’elettronica (12,1 %). Le importazioni sono ammontate a 73 milioni di franchi: la Svizzera ha importato prodotti vari nella misura del 25,8 per cento (mobili e articoli sportivi), seguiti da cuoio e materie plastiche (24,3 %), metalli (21,3 %) e prodotti agricoli e alimentari (14,4 %). L’Assicurazione svizzera contro i rischi delle esportazioni (SERV) annovera il Kosovo nella classe di rischio 6 (su un totale di 7 livelli).</p>
<p class="absatz man-space-before-4">La Banca nazionale svizzera non pubblica statistiche su servizi e investimenti, ma, secondo le statistiche della Banca centrale del Kosovo, nel 2022 il commercio totale di servizi con la Svizzera si è attestato a 486,8 milioni di euro. Nello stesso anno, le esportazioni di servizi del Kosovo verso la Svizzera hanno raggiunto i 454,8 milioni di euro, di cui il 72 per centro era rappresentato da servizi di viaggio. La Svizzera è il secondo maggiore investitore in Kosovo, con un portafoglio di 1,01 miliardi di euro investiti alla fine del 2023, principalmente attraverso la diaspora presente nel nostro Paese.</p>
</div></section><section id="lvl_1/lvl_1.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.5">1.5 Alternative esaminate</a>
</h2>
<div class="collapseable"><p class="absatzvor man-space-before-8">L’alternativa sarebbe stata quella di rinunciare all’ALS. In questo caso si sarebbe protratta la situazione di un trattamento tariffario discriminatorio delle merci svizzere importate in Kosovo rispetto a quelle di altri partner commerciali, in particolare dell’UE, che beneficiano di concessioni preferenziali. Fare a meno del presente ALS avrebbe anche significato rinunciare a una maggiore certezza del diritto per gli operatori economici svizzeri e a una più intensa cooperazione tra le autorità negli organismi previsti a tal fine.</p></div></section><section id="lvl_1/lvl_1.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.6">1.6 Svolgimento e risultato dei negoziati</a>
</h2>
<div class="collapseable"><p class="absatzvor man-space-before-8">I negoziati per un ALS tra gli Stati dell’AELS e il Kosovo sono iniziati ufficialmente alla conferenza ministeriale dell’AELS del 2022, dopo la firma nel 2018 di una Dichiarazione congiunta sulla cooperazione, e si sono conclusi il 26 settembre 2024 a Pristina dopo quattro tornate negoziali nell’arco di 25 mesi. Il risultato dei negoziati è pienamente in linea con gli obiettivi della Svizzera.</p></div></section><section id="lvl_1/lvl_1.7"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.7">1.7 Rapporto con il programma di legislatura e il piano finanziario, nonché con le strategie del Consiglio federale</a>
</h2>
<div class="collapseable">
<p class="absatzvor man-space-before-8">L’Accordo con il Kosovo rientra nell’obiettivo 3 («La Svizzera contribuisce allo sviluppo di un ordine economico mondiale basato su regole e garantisce alla sua economia l’accesso ai mercati internazionali») contenuto nel messaggio del 24 gennaio 2024<sup><a href="#fn-d24701e439" id="fnbck-d24701e439">13</a></sup> sul programma di legislatura 2023–2027 e nel decreto federale del 6 giugno 2024<sup><a href="#fn-d24701e452" id="fnbck-d24701e452">14</a></sup> sul programma di legislatura 2023–2027. L’ALS con il Kosovo è quindi in linea con gli obiettivi del programma di legislatura e con la strategia di politica economica esterna definita dal Consiglio federale negli anni 2004<sup><a href="#fn-d24701e465" id="fnbck-d24701e465">15</a></sup>, 2011<sup><a href="#fn-d24701e479" id="fnbck-d24701e479">16</a></sup> e 2021<sup><a href="#fn-d24701e493" id="fnbck-d24701e493">17</a></sup>.</p>
<div class="footnotes">
<p id="fn-d24701e439"><sup><a href="#fnbck-d24701e439">13</a></sup><sup></sup> <a href="https://fedlex.data.admin.ch/eli/fga/2024/525" target="_blank">FF <b>2024</b> 525</a></p>
<p id="fn-d24701e452"><sup><a href="#fnbck-d24701e452">14</a></sup><sup></sup> <a href="https://fedlex.data.admin.ch/eli/fga/2024/1440" target="_blank">FF <b>2024 </b>1440</a></p>
<p id="fn-d24701e465"><sup><a href="#fnbck-d24701e465">15</a></sup><sup></sup> Rapporto del Consiglio federale del 12 gennaio 2005 sulla politica economica esterna 2004, <a href="https://fedlex.data.admin.ch/eli/fga/2005/161" target="_blank">FF <b>2005</b> 949 </a>n. 1.</p>
<p id="fn-d24701e479"><sup><a href="#fnbck-d24701e479">16</a></sup><sup></sup> Rapporto del Consiglio federale del 11 gennaio 2012 sulla politica economica esterna 2011; <a href="https://fedlex.data.admin.ch/eli/fga/2012/196" target="_blank">FF <b>2012</b> 623 </a>n. 1.</p>
<p id="fn-d24701e493"><sup><a href="#fnbck-d24701e493">17</a></sup><sup></sup> Rapporto del Consiglio federale del 26 gennaio 2022 sulla politica economica esterna 2021; <a href="https://fedlex.data.admin.ch/eli/fga/2022/655" target="_blank">FF <b>2022</b> 655 </a>n. 1.</p>
</div>
</div></section>
</div></section><section id="lvl_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_2">2 Procedura preliminare, in particolare procedura di consultazione</a>
</h1>
<div class="collapseable">
<p class="absatzvor man-space-before-8">Secondo l’articolo 3 capoverso 1 lettera c della legge del 18 marzo 2005<sup><a href="#fn-d24701e512" id="fnbck-d24701e512">18</a></sup> sulla consultazione (LCo), occorre indire una consultazione per la preparazione di trattati internazionali che sottostanno a referendum. Nel presente caso, conformemente all’articolo 3<i>a</i> capoverso 1 lettera b LCo, si è però deciso di rinunciare alla consultazione perché non c’erano da attendersi nuove informazioni (v. anche n. 3). L’attuazione dell’Accordo non richiede adeguamenti della legislazione e le posizioni delle cerchie interessate erano note.</p>
<div class="footnotes"><p id="fn-d24701e512"><sup><a href="#fnbck-d24701e512">18</a></sup><sup></sup> <a href="https://fedlex.data.admin.ch/vocabulary/legal-taxonomy/5216" target="_blank" data-rs-uri="https://fedlex.data.admin.ch/eli/cc/2005/542" data-rs="172.061" data-lang="it">RS <b>172.061</b></a></p></div>
</div></section><section id="lvl_3"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_3">3 Consultazione delle commissioni parlamentari, dei Cantoni e delle altre cerchie interessate</a>
</h1>
<div class="collapseable">
<p class="absatzvor man-space-before-8">Il mandato del 12 marzo 2021 relativo ai negoziati con il Kosovo è stato sottoposto per consultazione alle Commissioni preposte alla politica estera delle Camere federali (CPE), in conformità all’articolo 152 capoverso 3 della legge del 13 dicembre 2002<sup><a href="#fn-d24701e532" id="fnbck-d24701e532">19</a></sup> sul Parlamento (LParl). Entrambe le CPE hanno preso atto del progetto di mandato del Consiglio federale e lo hanno approvato, la CPE-S il 23 marzo 2021 e la CPE-N il 16 aprile 2021. Le due CPE sono state informate a intervalli regolari sullo stato di avanzamento dei negoziati e hanno avuto la possibilità di pronunciarsi al riguardo. Lo stesso dicasi per i Cantoni.</p>
<p class="absatz man-space-before-4">Le cerchie interessate della società civile, come le organizzazioni non governative (ONG) e le associazioni, sono state regolarmente informate sullo stato di avanzamento dei negoziati, in particolare nel quadro delle riunioni semestrali del Gruppo di collegamento commercio estero–ONG/ONG-Roundtable. Hanno quindi avuto modo di porre domande ai negoziatori e di esprimere le proprie posizioni. Anche i Cantoni sono stati informati regolarmente sullo stato delle discussioni, verbalmente o per iscritto. Questi canali hanno permesso di far confluire i pareri dei Cantoni, del Parlamento e della società civile nella posizione assunta dalla Svizzera durante i negoziati.</p>
<div class="footnotes"><p id="fn-d24701e532"><sup><a href="#fnbck-d24701e532">19</a></sup><sup></sup> <a href="https://fedlex.data.admin.ch/vocabulary/legal-taxonomy/4991" target="_blank" data-rs-uri="https://fedlex.data.admin.ch/eli/cc/2003/510" data-rs="171.10" data-lang="it">RS <b>171.10</b></a></p></div>
</div></section><section id="lvl_4"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_4">4 Punti essenziali dell’Accordo</a>
</h1>
<div class="collapseable">
<section id="lvl_4/lvl_4.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.1">4.1 Contenuto e valutazione</a>
</h2>
<div class="collapseable">
<p class="absatzvor man-space-before-8">L’Accordo, con i suoi 13 allegati e il Protocollo d’intesa, ha un ampio campo di applicazione settoriale. Contiene disposizioni in materia di:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">commercio di beni industriali, compresi il pesce e gli altri prodotti del mare;</dd>
<dt class="man-space-before-4">– </dt>
<dd class="man-space-before-4">prodotti agricoli trasformati e non trasformati;</dd>
<dt class="man-space-before-4">– </dt>
<dd class="man-space-before-4">regole d’origine;</dd>
<dt class="man-space-before-4">– </dt>
<dd class="man-space-before-4">agevolazione degli scambi;</dd>
<dt class="man-space-before-4">– </dt>
<dd class="man-space-before-4">ostacoli tecnici agli scambi;</dd>
<dt class="man-space-before-4">– </dt>
<dd class="man-space-before-4">misure sanitarie e fitosanitarie;</dd>
<dt class="man-space-before-4">– </dt>
<dd class="man-space-before-4">scambi di servizi;</dd>
<dt class="man-space-before-4">– </dt>
<dd class="man-space-before-4">protezione della proprietà intellettuale;</dd>
<dt class="man-space-before-4">– </dt>
<dd class="man-space-before-4">concorrenza;</dd>
<dt class="man-space-before-4">– </dt>
<dd class="man-space-before-4">commercio e sviluppo sostenibile;</dd>
<dt class="man-space-before-4">– </dt>
<dd class="man-space-before-4">composizione delle controversie.</dd>
</dl>
<p class="absatz man-space-before-4">Quanto ai principali interessi commerciali della Svizzera, l’Accordo riduce la discriminazione rispetto all’UE, che già dispone di un accordo di stabilizzazione e di associazione con il Kosovo. L’Accordo previene inoltre ogni altra discriminazione rispetto ai futuri partner di libero scambio del Kosovo.</p>
<p class="absatz man-space-before-4">L’Accordo contribuisce a rafforzare la certezza del diritto, in particolare nei settori dei servizi e della proprietà intellettuale. Crea anche un quadro istituzionale per la cooperazione tra le autorità, permettendo loro di monitorare l’attuazione dell’Accordo, di svilupparlo e di risolvere eventuali problemi.</p>
</div></section><section id="lvl_4/lvl_4.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.2">4.2 Versioni linguistiche</a>
</h2>
<div class="collapseable">
<p class="absatzvor man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">La versione originale del presente Accordo è in inglese. Il fatto di averlo concluso in questa lingua è in linea con la prassi pluriennale della Svizzera e con l’articolo 5 capoverso 1 lettera c dell’ordinanza del 4 giugno 2010<sup><a href="#fn-d24701e619" id="fnbck-d24701e619">20</a></sup> sulle lingue, compreso il relativo commento a tale disposizione. L’inglese è anche la lingua di lavoro ufficiale dell’AELS. La negoziazione, la preparazione e la revisione delle versioni originali dell’ALS con il Kosovo in tutte le lingue ufficiali delle Parti avrebbero assorbito ingenti risorse vista la lunghezza di questi testi.</p>
<p class="absatz man-space-before-4">La mancanza di una versione originale dell’Accordo in una delle lingue ufficiali della Svizzera richiede che sia tradotto nelle tre lingue ufficiali per la pubblicazione, salvo per gli allegati e le appendici, che contano diverse centinaia di pagine e contengono essenzialmente disposizioni di carattere tecnico. Secondo gli articoli 5 capoverso 1 lettera b e 13 capoverso 3 della legge del 18 giugno 2004<sup><a href="#fn-d24701e633" id="fnbck-d24701e633">21</a></sup> sulle pubblicazioni ufficiali (LPubb), la pubblicazione di tali testi può limitarsi al titolo, accompagnato da un rimando o dall’indicazione dell’ente presso il quale i testi possono essere ottenuti. Tuttavia, i testi pubblicati mediante rimando devono essere pubblicati anche sulla piattaforma di pubblicazione del diritto federale Fedlex (art. 13<i>a</i> cpv. 1 lett. a LPubb). Secondo l’articolo 14 capoverso 2 lettera b LPubb, il Consiglio federale può decidere di non far tradurre i testi pubblicati solo con il titolo corredato di un rimando o dell’indicazione dell’ente presso cui possono essere ottenuti se gli interessati usano tali testi esclusivamente nella lingua originale. Gli allegati e i relativi protocolli d’intesa si rivolgono soprattutto agli esperti in materia di import-export. Gli allegati, disponibili soltanto in inglese, possono essere richiesti all’Ufficio federale delle costruzioni e della logistica, Pubblicazioni federali<sup><a href="#fn-d24701e648" id="fnbck-d24701e648">22</a></sup>, o consultati sul sito Internet del Segretariato dell’AELS<sup><a href="#fn-d24701e658" id="fnbck-d24701e658">23</a></sup>. Le traduzioni dell’allegato I sulle regole d’origine sono inoltre pubblicate in formato elettronico sul sito dell’Ufficio federale della dogana e della sicurezza dei confini come servizio a favore degli operatori economici interessati (<a href="https://www.bazg.admin.ch/bazg/it/home.html" target="_blank">
				www.bazg.admin.ch
			</a>).</p>
<div class="footnotes">
<p id="fn-d24701e619"><sup><a href="#fnbck-d24701e619">20</a></sup><sup></sup> <a href="https://fedlex.data.admin.ch/vocabulary/legal-taxonomy/7102" target="_blank" data-rs-uri="https://fedlex.data.admin.ch/eli/cc/2010/355" data-rs="441.11" data-lang="it">RS <b>441.11</b></a></p>
<p id="fn-d24701e633"><sup><a href="#fnbck-d24701e633">21</a></sup><sup></sup> <a href="https://fedlex.data.admin.ch/vocabulary/legal-taxonomy/4975" target="_blank" data-rs-uri="https://fedlex.data.admin.ch/eli/cc/2004/745" data-rs="170.512" data-lang="it">RS <b>170.512</b></a></p>
<p id="fn-d24701e648"><sup><a href="#fnbck-d24701e648">22</a></sup><sup></sup> <a href="https://www.bundespublikationen.admin.ch/it/" target="_blank">
				www.bundespublikationen.admin.ch
			</a></p>
<p id="fn-d24701e658"><sup><a href="#fnbck-d24701e658">23</a></sup><sup></sup> <a href="http://www.efta.int/trade-relations/free-trade-network/kosovo" target="_blank">
				www.efta.int &gt; Trade Relations &gt; Free trade network &gt; Kosovo
			</a></p>
</div>
</div></section>
</div></section><section id="lvl_5"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_5">5 Commento ai singoli articoli</a>
</h1>
<div class="collapseable">
<section id="lvl_5/lvl_5.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.1">5.1 Preambolo</a>
</h2>
<div class="collapseable">
<p class="absatzvor man-space-before-8">Il preambolo fissa gli obiettivi generali della cooperazione tra le Parti nel quadro dell’ALS. Le Parti riaffermano il loro impegno per i diritti umani, lo Stato di diritto, la democrazia, lo sviluppo economico e sociale, i diritti dei lavoratori, i diritti fondamentali e i principi del diritto internazionale – in particolare lo Statuto del 26 giugno 1945<sup><a href="#fn-d24701e679" id="fnbck-d24701e679">24</a></sup> delle Nazioni Unite, la Dichiarazione universale dei diritti umani e i principi delle pertinenti convenzioni dell’Organizzazione internazionale del lavoro (OIL)<sup><a href="#fn-d24701e691" id="fnbck-d24701e691">25</a></sup> – la protezione dell’ambiente e lo sviluppo sostenibile nonché le pari opportunità per tutti. Il preambolo menziona inoltre la liberalizzazione del commercio di merci e servizi in conformità alle norme dell’OMC, la promozione degli investimenti e della concorrenza, la protezione della proprietà intellettuale e l’espansione del commercio mondiale. Le Parti ribadiscono inoltre il loro sostegno ai principi del buon governo societario e di una condotta aziendale responsabile, così come figurano nei pertinenti strumenti dell’OCSE o delle Nazioni Unite, quali le linee guida dell’OCSE destinate alle imprese multinazionali, i principi dell’OCSE sul governo societario e il Patto mondiale dell’ONU<sup><a href="#fn-d24701e703" id="fnbck-d24701e703">26</a></sup>. Le Parti ribadiscono infine la loro intenzione di promuovere la trasparenza e di combattere la corruzione.</p>
<div class="footnotes">
<p id="fn-d24701e679"><sup><a href="#fnbck-d24701e679">24</a></sup><sup></sup> <a href="https://fedlex.data.admin.ch/vocabulary/legal-taxonomy/41" target="_blank" data-rs-uri="https://fedlex.data.admin.ch/eli/cc/2003/160" data-rs="0.120" data-lang="it">RS <b>0.120</b></a></p>
<p id="fn-d24701e691"><sup><a href="#fnbck-d24701e691">25</a></sup><sup></sup> <a href="https://fedlex.data.admin.ch/vocabulary/legal-taxonomy/3596" target="_blank" data-rs-uri="https://fedlex.data.admin.ch/eli/cc/1948/915_891_861" data-rs="0.820.1" data-lang="it">RS <b>0.820.1</b></a></p>
<p id="fn-d24701e703"><sup><a href="#fnbck-d24701e703">26</a></sup><sup></sup>  Il Patto mondiale delle Nazioni Unite («UN Global Compact») è una convenzione volontaria conclusa tra l’ONU e imprese e ONG, con la quale le imprese e le organizzazioni aderenti si impegnano a rispettare dieci principi universalmente riconosciuti concernenti i diritti umani, il lavoro, l’ambiente e la lotta contro la corruzione.</p>
</div>
</div></section><section id="lvl_5/lvl_5.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.2">5.2 Capitolo 1:<br>Disposizioni generali (art. 1.1–1.6)</a>
</h2>
<div class="collapseable">
<p class="absatzvor man-space-before-8">L’articolo 1.1 definisce gli <i>obiettivi</i> dell’Accordo: istituire una zona di libero scambio per liberalizzare gli scambi di merci e servizi, aumentare reciprocamente le opportunità d’investimento, prevenire, eliminare o ridurre inutili ostacoli tecnici agli scambi e inutili misure sanitarie e fitosanitarie, promuovere la concorrenza, garantire una protezione adeguata ed efficace dei diritti di proprietà intellettuale, liberalizzare ulteriormente i mercati degli appalti pubblici e sviluppare il commercio internazionale tenendo conto dello sviluppo sostenibile.</p>
<p class="absatz man-space-before-4">L’articolo 1.2 definisce il <i>campo d’applicazione geografico</i> dell’Accordo, che è il territorio delle Parti conformemente al diritto internazionale.</p>
<p class="absatz man-space-before-4">L’articolo 1.3 concerne <i>le relazioni economiche e commerciali disciplinate dal presente Accordo</i> e specifica che questo non intacca i diritti e gli obblighi che reggono le relazioni economiche e commerciali tra gli Stati dell’AELS, che sono invece disciplinate dalla Convenzione dell’AELS. Inoltre, in virtù del Trattato di unione doganale del 29 marzo 1923<sup><a href="#fn-d24701e731" id="fnbck-d24701e731">27</a></sup> tra la Svizzera e il Liechtenstein, la Svizzera applica anche per il Liechtenstein le disposizioni dell’ALS relative allo scambio di merci.</p>
<p class="absatz man-space-before-4">L’articolo 1.4 disciplina il <i>rapporto con altri accordi internazionali</i> e garantisce in sostanza che le Parti rispettino anche i loro obblighi sul piano internazionale.</p>
<p class="absatz man-space-before-4">L’articolo 1.5 stabilisce che le Parti <i>adempiano gli obblighi</i> <i>derivanti dall’ALS</i> e che li applichino a tutti i livelli statali.</p>
<p class="absatz man-space-before-4">L’articolo 1.6 sulla <i>trasparenza</i> riguarda gli obblighi d’informazione delle Parti. Da un lato, queste devono pubblicare o rendere altrimenti accessibili le loro leggi, regolamentazioni, sentenze giudiziarie e decisioni amministrative di applicazione generale, nonché i loro accordi internazionali che possono incidere sull’attuazione dell’Accordo. A tale obbligo di carattere generale si aggiunge il dovere di informare e rispondere a domande riguardanti misure che possono incidere sul funzionamento del presente Accordo. Le Parti non sono tuttavia obbligate a rivelare informazioni considerate confidenziali in virtù della loro legislazione, la cui divulgazione impedirebbe l’applicazione della legge, sarebbe altrimenti contraria all’interesse pubblico o pregiudicherebbe gli interessi commerciali legittimi di un operatore economico qualsiasi.</p>
<div class="footnotes"><p id="fn-d24701e731"><sup><a href="#fnbck-d24701e731">27</a></sup><sup></sup>  <a href="https://fedlex.data.admin.ch/vocabulary/legal-taxonomy/2001" target="_blank" data-rs-uri="https://fedlex.data.admin.ch/eli/cc/39/551_565_576" data-rs="0.631.112.514" data-lang="it">RS <b>0.631.112.514</b></a></p></div>
</div></section><section id="lvl_5/lvl_5.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.3">5.3 Capitolo 2:<br>Scambi di merci (art. 2.1–2.26)</a>
</h2>
<div class="collapseable">
<p class="absatzvor man-space-before-8">L’articolo 2.1 definisce il <i>campo d’applicazione</i> del capitolo 2, che comprende tutte le merci, ossia i prodotti industriali, agricoli e della pesca.</p>
<p class="absatz man-space-before-4">L’articolo 2.2 disciplina il regime tariffario preferenziale stabilito dalle Parti per quanto riguarda i <i>dazi all’importazione</i>. Inoltre, questo articolo specifica il concetto di «dazi all’importazione»: si tratta di tutti i dazi relativi all’importazione di merci, salvo quelli consentiti in virtù di altre disposizioni dell’Accordo o dagli articoli menzionati dell’Accordo generale del 15 aprile 1994<sup><a href="#fn-d24701e776" id="fnbck-d24701e776">28</a></sup> sulle tariffe doganali e sul commercio (GATT 1994; par. 3).</p>
<p class="absatz man-space-before-4">Il trattamento doganale preferenziale che le Parti si accordano reciprocamente è definito negli allegati II–V (le concessioni tariffarie del Kosovo figurano nell’allegato II, quelle della Svizzera nell’allegato V)<sup><a href="#fn-d24701e791" id="fnbck-d24701e791">29</a></sup>. Le Parti si impegnano a non aumentare i dazi preferenziali fissati in questi allegati. Nel caso della Svizzera fanno eccezione i prodotti ai quali viene applicato il meccanismo di compensazione dei prezzi e quelli che sono oggetto di una riduzione fissa della normale aliquota di dazio. Le concessioni al Kosovo sostituiscono quelle accordate unilateralmente in virtù del Sistema di preferenze generalizzate.</p>
<p class="absatz man-space-before-4">Con l’entrata in vigore dell’Accordo gli Stati dell’AELS eliminano i loro dazi sui prodotti industriali, sul pesce e sugli altri prodotti del mare. Anche il Kosovo abolirà tutti i dazi doganali su questi prodotti, immediatamente o con periodi transitori da tre a cinque anni al massimo.</p>
<p class="absatz man-space-before-4">Nel settore agricolo tutti i dazi doganali sulle importazioni provenienti dagli Stati dell’AELS saranno eliminati con l’entrata in vigore del presente Accordo. La Svizzera ottiene così un accesso al mercato in esenzione da dazi per tutti i prodotti esportati, ad esempio cioccolata, caffè, bevande zuccherate e alimenti per bambini. In cambio, la Svizzera accorda al Kosovo concessioni tariffarie per determinati prodotti agricoli trasformati e non trasformati per i quali il Paese dei Balcani ha manifestato un interesse particolare.</p>
<p class="absatz man-space-before-4">Nel settore agricolo le concessioni della Svizzera al Kosovo equivalgono in larga misura a quelle accordate nel recente passato ad altri partner di libero scambio e sono compatibili con gli obiettivi della nostra politica agricola. Sui prodotti sensibili per la Svizzera la protezione tariffaria verrà mantenuta o sarà oggetto di una riduzione controllata, cosicché le conseguenze per la politica agricola dovrebbero risultare irrilevanti. Ove possibile, la Svizzera ha concesso una riduzione fissa su questi prodotti, come ad esempio per alcuni prodotti ortofrutticoli essiccati, congelati o lavorati. Per i prodotti più sensibili, le concessioni svizzere consistono in una riduzione o eliminazione dei dazi nei limiti dei contingenti doganali fissati dall’OMC e delle restrizioni stagionali. Questo concerne ad esempio alcuni frutti, succhi di frutta o determinate verdure. La Svizzera concede al Kosovo l’accesso al mercato in esenzione da dazi per prodotti non sensibili come noci, funghi e succhi di frutta selezionati.</p>
<p class="absatz man-space-before-4">Per i prodotti agricoli trasformati che contengono materie prime sensibili per l’agricoltura svizzera e che beneficiano di una compensazione di prezzo, la Svizzera concede uno sconto equivalente all’elemento di protezione industriale. I tassi preferenziali che ne risultano corrispondono in ampia misura alle concessioni accordate ad altri partner di libero scambio. Per altri prodotti agricoli trasformati (p. es. caffè, acqua minerale o determinate bevande distillate) che non contengono materie prime sensibili per l’agricoltura, la Svizzera accorderà al Kosovo la franchigia doganale, com’è il caso per l’UE e altri partner di libero scambio.</p>
<p class="absatz man-space-before-4">Il trattamento doganale preferenziale migliora l’accesso al mercato kosovaro per gli operatori economici svizzeri e riduce il potenziale di discriminazione rispetto ai loro concorrenti europei, che dispongono già di un accordo di stabilizzazione e di associazione con il Kosovo in virtù del quale è stata istituita una zona di libero scambio bilaterale.</p>
<p class="absatz man-space-before-4">L’articolo 2.3 richiama le Parti a non adottare o mantenere <i>dazi all’esportazione</i>. Dato che né la Svizzera né il Kosovo ne applicano, questa disposizione non crea nuovi obblighi per i due Paesi.</p>
<p class="absatz man-space-before-4">All’articolo 2.4 le Parti definiscono le <i>regole d’origine</i> che le merci devono soddisfare per poter beneficiare dei dazi preferenziali previsti dall’Accordo. I dettagli sono definiti nell’allegato I (v. n. 5.3.1). Specificano in particolare quali merci possono essere considerate originarie, quale prova d’origine va utilizzata per il trattamento doganale preferenziale e come si articola la cooperazione tra le amministrazioni interessate.</p>
<p class="absatz man-space-before-4">Agli articoli 2.5, 2.10, 2.12, 2.13, 2.15, 2.20, 2.21 e 2.22 l’Accordo integra i diritti e gli obblighi pertinenti dell’OMC per quanto riguarda la <i>valutazione doganale</i> (art. 2.5), le <i>licenze d’importazione</i> (art. 2.10), <i>le spese e formalità</i> (art. 2.12), il <i>trattamento nazionale </i><i>in materia di imposte e regolamentazioni interne</i> (art. 2.13), l’<i>Accordo sull’agricoltura dell’OMC</i><sup><a href="#fn-d24701e839" id="fnbck-d24701e839">30</a></sup> (art. 2.15), le <i>imprese commerciali di Stato</i> (art. 2.20) nonché le <i>eccezioni generali </i>(art. 2.21), in particolare per proteggere l’ordine pubblico e la salute, e le <i>eccezioni in materia di sicurezza</i> del Paese (art. 2.22).</p>
<p class="absatz man-space-before-4">All’articolo 2.6 le Parti confermano che la <i>classificazione delle merci</i> è conforme alla Convenzione internazionale del 14 giugno 1983<sup><a href="#fn-d24701e869" id="fnbck-d24701e869">31</a></sup> sul Sistema armonizzato di designazione e di codificazione delle merci (sistema armonizzato, SA). All’articolo 2.7, relativo alle <i>modifiche tecniche, </i>le Parti si impegnano inoltre, in caso di adeguamenti della struttura tariffaria nazionale dovuti a un aggiornamento del SA o di altre modifiche tecniche, a modificare gli elenchi degli impegni tariffari (allegati II–V), garantendo che tali adeguamenti non incidano sulle concessioni tariffarie o sulle regole specifiche per prodotto.</p>
<p class="absatz man-space-before-4">L’articolo 2.8 riguarda il <i>settore sa</i><i>nitario e fitosanitario</i>, ossia le misure destinate a proteggere la salute e la vita di persone e animali e a preservare le piante. L’Accordo dell’OMC sull’applicazione di misure sanitarie e fitosanitarie (Accordo SPS)<sup><a href="#fn-d24701e891" id="fnbck-d24701e891">32</a></sup> viene integrato nell’ALS (par. 1). Le Parti si impegnano a rafforzare la cooperazione in questo settore per migliorare la comprensione reciproca dei rispettivi sistemi e facilitare così l’accesso ai rispettivi mercati (par. 2). La cooperazione tra le autorità è un fattore chiave per risolvere in modo pragmatico i problemi specifici degli esportatori. Le Parti si riservano inoltre il diritto di consultarsi entro un periodo di 30 giorni dal ricevimento della domanda di consultazioni (par. 3) per affrontare rapidamente e ufficialmente qualsiasi misura suscettibile di creare un nuovo ostacolo agli scambi. Tali consultazioni devono essere avviate senza indebiti ritardi nel caso di merci deperibili. Il paragrafo 4 obbliga le Parti, su richiesta di una di esse, a concludere un accordo che consenta loro di ottenere un trattamento equivalente a quello concesso all’UE, nel caso in cui i prodotti dell’UE beneficino di un trattamento più favorevole rispetto alle norme SPS. Poiché il Kosovo sta allineando la propria legislazione a quella dell’UE, questa disposizione consentirà di evitare eventuali discriminazioni tra i prodotti dell’AELS e quelli dell’UE sul mercato kosovaro. Le Parti hanno infine convenuto di istituire organi di contatto (par. 5) per agevolare lo scambio di informazioni tra gli esperti delle autorità competenti.</p>
<p class="absatz man-space-before-4">All’articolo 2.9 (<i>Regolamenti tecnici</i>) le Parti si impegnano ad applicare le disposizioni dell’Accordo dell’OMC sugli ostacoli tecnici agli scambi (Accordo TBT)<sup><a href="#fn-d24701e909" id="fnbck-d24701e909">33</a></sup>, integrato nell’ALS (par. 1), a rafforzare la cooperazione in materia di regolamenti tecnici, norme e valutazioni di conformità nell’ottica di migliorare la comprensione reciproca dei rispettivi sistemi e di facilitare così l’accesso ai loro mercati (par. 2). L’ALS prevede anche il diritto delle Parti di consultarsi entro 30 giorni dal ricevimento di una domanda di consultazioni in presenza di eventuali nuovi ostacoli agli scambi (par. 3).</p>
<p class="absatz man-space-before-4">Al paragrafo 4 le Parti si accordano reciprocamente – mediante una clausola di riesame – un trattamento analogo a quello riservato all’UE nel campo degli ostacoli tecnici agli scambi. Per numerosi prodotti industriali il Kosovo sta allineando la sua legislazione a quella dell’UE, cosa che gli Stati dell’AELS hanno già fatto (Spazio economico europeo, Accordi bilaterali Svizzera-UE). Se il Kosovo dovesse firmare un accordo con l’UE, gli Stati dell’AELS potrebbero concludere un accordo analogo con il Kosovo evitando così che sul mercato kosovaro i loro prodotti subiscano discriminazioni rispetto a quelli dell’UE. Al paragrafo 5 le Parti istituiscono organi di contatto con l’intento di incoraggiare in generale lo scambio di informazioni tra le autorità competenti. Contrariamente agli Stati dell’AELS, il Kosovo non è attualmente membro dell’OMC e non può quindi notificare i propri progetti di regolamenti tecnici tramite il sistema dell’OMC. Il paragrafo 6 prevede quindi che il Kosovo li notifichi direttamente agli Stati dell’AELS.</p>
<p class="absatz man-space-before-4">L’articolo 2.11 sulle <i>restrizioni quantitative</i> riprende i diritti e gli obblighi delle pertinenti disposizioni dell’OMC. Le Parti si impegnano a informare immediatamente le altre Parti in seno al Comitato misto sull’adozione di tali misure. L’articolo precisa, inoltre, che queste restrizioni possono essere adottate solo per un periodo limitato, devono essere non discriminatorie e trasparenti e non devono creare inutili ostacoli agli scambi tra le Parti.</p>
<p class="absatz man-space-before-4">L’articolo 2.14 contiene misure di <i>agevolazione degli scambi</i>. Le Parti si impegnano in particolare a pubblicare su Internet le leggi, ordinanze e aliquote rilevanti e a rispettare le norme internazionali nel definire le proprie procedure doganali. Inoltre, gli esportatori devono poter presentare le loro dichiarazioni doganali per via elettronica. Queste disposizioni sono definite in dettaglio nell’allegato VI (n. 5.3.2).</p>
<p class="absatz man-space-before-4">Gli articoli 2.16–2.19 contengono norme di salvaguardia commerciali. L’articolo 2.16 concerne <i>le sovvenzioni e le misure compensative</i>. Istituisce una procedura di consultazione conforme alla legislazione dell’OMC e fissa un termine di 45 giorni per svolgere le consultazioni.</p>
<p class="absatz man-space-before-4">A norma dell’articolo 2.17 le Parti si astengono dall’avviare <i>misure antidumping</i> le une contro le altre, a meno che non vi siano evidenti prove dell’esistenza di un dumping. L’articolo prevede inoltre una serie di requisiti per l’applicazione di tali misure, i quali oltrepassano le norme pertinenti dell’OMC, in particolare la notifica preventiva e le consultazioni.</p>
<p class="absatz man-space-before-4">Nell’articolo 2.18 sulle <i>misure di salvaguardia globali</i> si fa riferimento ai diritti e agli obblighi delle Parti risultanti dalla loro appartenenza all’OMC. L’articolo stabilisce che le Parti rinunciano ad applicare le misure di salvaguardia generali dell’OMC alle importazioni da altre Parti se di per sé tali importazioni non causano né rischiano di causare gravi danni.</p>
<p class="absatz man-space-before-4">Le disposizioni sulle <i>misure di salvaguardia bilaterali</i> (art. 2.19) consentono alle Parti, a determinate condizioni, di sospendere temporaneamente la riduzione dei dazi prevista dall’Accordo se questa causa o rischia di causare gravi perturbazioni del mercato. Cinque anni dopo l’entrata in vigore dell’Accordo le Parti valuteranno se la possibilità di adottare queste misure sia ancora necessaria. Se convengono che non lo è più, sarà abolita.</p>
<p class="absatz man-space-before-4">L’articolo 2.23 sulla <i>bilancia dei pagamenti</i> autorizza le Parti, in caso di difficoltà inerenti alla bilancia dei pagamenti, ad adottare misure che siano conformi agli accordi pertinenti dell’OMC. Tali misure devono essere temporanee, non discriminatorie e avere una portata non superiore a quanto necessario per rimediare alle difficoltà in questione. Le Parti si impegnano a informare immediatamente le altre Parti in seno al Comitato misto sull’adozione di tali misure.</p>
<p class="absatz man-space-before-4">L’articolo 2.24 disciplina lo scambio di dati statistici sul commercio e sull’<i>utilizzo delle preferenze</i>. In questo modo si pone la base per un’analisi dettagliata dell’utilizzo e del funzionamento dell’Accordo.</p>
<p class="absatz man-space-before-4">L’articolo 2.25 prevede una <i>clausola di riesame</i>, voluta dal Kosovo. Su richiesta di una Parte, le Parti procedono a un riesame delle disposizioni relative agli scambi di merci ed esaminano le possibilità di un’ulteriore liberalizzazione, tenendo conto delle rispettive sensibilità. La Svizzera non si impegna a offrire ulteriori concessioni nel settore agricolo.</p>
<p class="absatz man-space-before-4">L’articolo 2.26 istituisce un <i>Sottocomitato per gli scambi di merci</i> (allegato VII). Il suo compito è controllare e riesaminare le misure adottate e attuare gli impegni assunti dalle Parti in relazione allo scambio di merci. Il Sottocomitato è inoltre incaricato di disciplinare lo scambio di informazioni sulle questioni doganali e di preparare gli adeguamenti tecnici relativi allo scambio delle merci, tra cui l’aggiornamento del sistema armonizzato (SA).</p>
<section id="lvl_5/lvl_5.3/lvl_5.3.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.3/lvl_5.3.1">5.3.1 Allegato I sulle regole d’origine e la cooperazione amministrativa</a>
</h3>
<div class="collapseable">
<p class="absatzvor man-space-before-8">Gli Stati dell’AELS hanno concordato con il Kosovo di applicare nell’ambito del presente Accordo le regole d’origine della Convenzione regionale del 15 giugno 2011<sup><a href="#fn-d24701e980" id="fnbck-d24701e980">34</a></sup> sulle norme di origine preferenziali paneuromediterranee (Convenzione PEM). L’articolo 1 dell’allegato I non elenca quindi tutte le regole, ma rimanda alle <i>regole d’origine applicabili</i> della Convenzione PEM. Nell’ALS con il Kosovo si applicano in particolare le regole d’origine (appendice I della Convenzione PEM) e le regole specifiche per ciascun prodotto (appendice II della Convenzione PEM), incluse quelle contenute in queste appendici. Le regole specifiche per ciascun prodotto corrispondono a quelle dell’Accordo del 22 luglio 1972 tra la Confederazione Svizzera e la Comunità economica europea. Come prova dell’origine si utilizza il certificato di circolazione o la dichiarazione d’origine.</p>
<p class="absatz man-space-before-4">L’articolo 2 stabilisce che negli scambi tra le Parti un’eventuale lavorazione o trasformazione sufficiente non deve avvenire nel territorio doganale di una sola Parte. Possono quindi essere considerate anche le fasi di produzione effettuate in uno dei Paesi dell’Accordo centroeuropeo di libero scambio (CEFTA; <i>cumulo integrale</i>). La regola del <i>divieto di restituzione dei dazi</i> (<i>no drawback rule</i>) prevista dalla Convenzione PEM vigente e riveduta non si applica al commercio bilaterale tra le Parti (art. 3).</p>
<p class="absatz man-space-before-4">All’articolo 4 le Parti convengono che le disposizioni del <i>capitolo</i> <i>8 (Composizione delle controversie)</i> dell’ALS<i> </i>sono applicabili anche in caso di disaccordo sull’interpretazione dell’allegato I (regole d’origine) della Convenzione PEM. Le controversie tra le Parti possono così essere risolte direttamente.</p>
<p class="absatz man-space-before-4">L’articolo 5 disciplina la procedura in caso di <i>recesso di una Parte dalla Convenzione PEM</i>. In una tale circostanza si avviano immediatamente nuove trattative sulle regole d’origine. Fino alla loro conclusione continueranno a essere applicate su base bilaterale le regole d’origine della Convenzione PEM.</p>
<p class="absatz man-space-before-4">In alternativa all’opzione cartacea, l’articolo 6 offre alle Parti la possibilità di utilizzare un <i>certificato di circolazione rilasciato per via elettronica</i>.</p>
<div class="footnotes"><p id="fn-d24701e980"><sup><a href="#fnbck-d24701e980">34</a></sup><sup></sup> <a href="https://fedlex.data.admin.ch/vocabulary/legal-taxonomy/4329" target="_blank" data-rs-uri="https://fedlex.data.admin.ch/eli/cc/2012/19" data-rs="0.946.31" data-lang="it">RS <b>0.946.31</b></a></p></div>
</div></section><section id="lvl_5/lvl_5.3/lvl_5.3.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.3/lvl_5.3.2">5.3.2 Allegato VI sull’agevolazione degli scambi</a>
</h3>
<div class="collapseable">
<p class="absatzvor man-space-before-8">Per agevolare il commercio e promuoverne lo sviluppo, le Parti si impegnano, all’articolo 1 <i>(</i><i>Principi generali)</i> dell’allegato VI, a effettuare controlli efficaci e basati su analisi del rischio.</p>
<p class="absatz man-space-before-4">All’articolo 2 le Parti semplificano le procedure per il commercio di merci adottando le disposizioni dell’<i>Accordo dell’OMC sull’agevolazione degli scambi</i><sup><a href="#fn-d24701e1041" id="fnbck-d24701e1041">35</a></sup>.</p>
<p class="absatz man-space-before-4">All’articolo 3 le Parti promuovono la <i>trasparenza</i> impegnandosi a pubblicare in Internet – se possibile in inglese – le loro leggi, regolamentazioni e decisioni di applicazione generale.</p>
<p class="absatz man-space-before-4">L’articolo 4 contiene disposizioni sulla <i>consultazione e l’informazione pubblica prima dell’entrata in vigore</i> di prescrizioni applicabili alla circolazione transfrontaliera. L’impegno delle Parti a pubblicarle su Internet e la possibilità di chiedere informazioni vincolanti aumentano la trasparenza e la certezza del diritto per gli operatori economici.</p>
<p class="absatz man-space-before-4">All’articolo 5 le Parti si impegnano a fornire <i>informazioni preliminari</i> vincolanti sulle classificazioni tariffarie e sui dazi doganali applicabili, sul valore doganale, sulle regole d’origine applicabili e su altri requisiti per la circolazione transfrontaliera delle merci.</p>
<p class="absatz man-space-before-4">L’articolo 6 sulle <i>procedure di ricorso</i> sancisce la possibilità per gli operatori doganali di contestare le decisioni delle autorità doganali davanti ad almeno un organo di ricorso amministrativo indipendente e un organo di ricorso giudiziario indipendente.</p>
<p class="absatz man-space-before-4"><i>Le spese e le tasse</i> legate all’importazione e all’esportazione (art. 7) saranno fissate in funzione del valore del servizio fornito e non di quello della merce. Le tariffe devono essere pubblicate in Internet.</p>
<p class="absatz man-space-before-4">Conformemente all’articolo 8 sulle <i>disposizioni penali</i>, in caso di violazioni le sanzioni devono essere imposte in modo proporzionato e trasparente.</p>
<p class="absatz man-space-before-4">All’articolo 9, relativo allo <i>svincolo e allo sdoganamento delle merci</i>, le Parti stabiliscono di applicare procedure doganali, commerciali e di frontiera semplici, proporzionate e obiettive. La possibilità di fornire informazioni in anticipo e di pagare i dazi per via elettronica dovrebbe accelerare il processo di tassazione. Per i beni deperibili è inoltre previsto un trattamento preferenziale.</p>
<p class="absatz man-space-before-4">A norma dell’articolo 10, le Parti applicano un <i>controllo dei rischi</i> che semplifica lo sdoganamento delle merci poco pericolose. L’obiettivo è permettere che gran parte delle merci possa passare rapidamente la frontiera, limitando i controlli al minimo indispensabile.</p>
<p class="absatz man-space-before-4">Nell’articolo 11 le Parti si impegnano a semplificare le<i> procedure commerciali internazionali</i>. Convengono di limitare allo stretto necessario i controlli, le formalità e i documenti richiesti. Per ridurre ulteriormente i costi ed evitare inutili ritardi negli scambi commerciali, le Parti applicano procedure efficaci e, se possibile, fondate su norme internazionali.</p>
<p class="absatz man-space-before-4">L’articolo 12 obbliga inoltre le Parti ad applicare procedure che consentano agli esportatori e agli importatori di espletare le formalità doganali senza dover ricorrere ad <i>agenti doganali</i>.</p>
<p class="absatz man-space-before-4">Conformemente alle pertinenti norme internazionali, l’articolo 13 <i>(</i><i>Ammissione temporanea</i><i>)</i> disciplina le procedure doganali che consentono l’importazione temporanea e la riesportazione di merci, compreso il perfezionamento.</p>
<p class="absatz man-space-before-4">Secondo l’articolo 14, le <i>competenze degli uffici doganali</i> devono tenere debitamente conto delle esigenze degli operatori economici.</p>
<p class="absatz man-space-before-4">L’articolo 15 prevede la possibilità di concludere un accordo sul reciproco riconoscimento degli <i>operatori economici autorizzati</i>.</p>
<p class="absatz man-space-before-4">Secondo l’articolo 16, la Parte importatrice non può esigere una <i>legalizzazione dei documenti</i> (p. es. un certificato d’origine di una camera di commercio o l’autenticazione di fatture).</p>
<p class="absatz man-space-before-4">L’articolo 17 sulla <i>confidenzialità</i> stabilisce che le informazioni fornite in applicazione di questo allegato devono essere trattate in modo confidenziale.</p>
<p class="absatz man-space-before-4">Inoltre, attraverso la <i>cooperazione</i> (art. 18) tra le autorità competenti delle Parti dovranno essere monitorati gli sviluppi internazionali. Sarà quindi possibile presentare al Sottocomitato per gli scambi di merci altre misure volte ad agevolare gli scambi, che andranno eventualmente a completare l’allegato.</p>
<div class="footnotes"><p id="fn-d24701e1041"><sup><a href="#fnbck-d24701e1041">35</a></sup><sup></sup> <a href="https://fedlex.data.admin.ch/vocabulary/legal-taxonomy/2235" target="_blank" data-rs-uri="https://fedlex.data.admin.ch/eli/cc/1995/2117_2117_2117" data-rs="0.632.20" data-lang="it">RS <b>0.632.20</b></a>, allegato 1A.15.</p></div>
</div></section><div class="footnotes">
<p id="fn-d24701e776"><sup><a href="#fnbck-d24701e776">28</a></sup><sup></sup> L’allegato 1A all’Accordo del 15 aprile 1994 che istituisce l’Organizzazione mondiale del commercio è il GATT 1994 (<a href="https://fedlex.data.admin.ch/vocabulary/legal-taxonomy/2235" target="_blank" data-rs-uri="https://fedlex.data.admin.ch/eli/cc/1995/2117_2117_2117" data-rs="0.632.20" data-lang="it">RS <b>0.632.20</b></a>).</p>
<p id="fn-d24701e791"><sup><a href="#fnbck-d24701e791">29</a></sup><sup></sup> Gli allegati III e IV riguardano le concessioni accordate al Kosovo rispettivamente da Islanda e Norvegia.</p>
<p id="fn-d24701e839"><sup><a href="#fnbck-d24701e839">30</a></sup><sup></sup> <a href="https://fedlex.data.admin.ch/vocabulary/legal-taxonomy/2235" target="_blank" data-rs-uri="https://fedlex.data.admin.ch/eli/cc/1995/2117_2117_2117" data-rs="0.632.20" data-lang="it">RS <b>0.632.20</b></a>,<b> </b>allegato 1A.3.</p>
<p id="fn-d24701e869"><sup><a href="#fnbck-d24701e869">31</a></sup><sup></sup> <a href="https://fedlex.data.admin.ch/vocabulary/legal-taxonomy/2229" target="_blank" data-rs-uri="https://fedlex.data.admin.ch/eli/cc/1987/2686_2686_2686" data-rs="0.632.11" data-lang="it">RS <b>0.632.11</b></a></p>
<p id="fn-d24701e891"><sup><a href="#fnbck-d24701e891">32</a></sup><sup></sup> <a href="https://fedlex.data.admin.ch/vocabulary/legal-taxonomy/2235" target="_blank" data-rs-uri="https://fedlex.data.admin.ch/eli/cc/1995/2117_2117_2117" data-rs="0.632.20" data-lang="it">RS <b>0.632.20</b></a>, allegato 1A.4.</p>
<p id="fn-d24701e909"><sup><a href="#fnbck-d24701e909">33</a></sup><sup></sup> <a href="https://fedlex.data.admin.ch/vocabulary/legal-taxonomy/2235" target="_blank" data-rs-uri="https://fedlex.data.admin.ch/eli/cc/1995/2117_2117_2117" data-rs="0.632.20" data-lang="it">RS <b>0.632.20</b></a>, allegato 1A.6.</p>
</div>
</div></section><section id="lvl_5/lvl_5.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.4">5.4 Capitolo 3:<br>Scambi di merci (art. 3.1–3.21)</a>
</h2>
<div class="collapseable">
<p class="absatzvor man-space-before-8">Le disposizioni di fondo sugli scambi di servizi (in particolare le quattro modalità di fornitura, l’accesso al mercato, il trattamento nazionale e le eccezioni) si basano sull’Accordo generale sugli scambi di servizi<sup><a href="#fn-d24701e1145" id="fnbck-d24701e1145">36</a></sup> (GATS), benché alcune di loro siano state precisate e adattate al contesto bilaterale.</p>
<p class="absatz man-space-before-4">Le disposizioni del capitolo 3 sono specificate più dettagliatamente negli allegati VIII–XIII (v. n. 5.4.1–5.4.4) e integrate da disposizioni settoriali. Questo riguarda gli obblighi specifici, le deroghe alla clausola della nazione più favorita, i servizi finanziari, i servizi di telecomunicazione e la circolazione di persone fisiche che forniscono servizi.</p>
<p class="absatz man-space-before-4">L’articolo 3.1 riguarda <i>la portata e il campo d’applicazione</i>, l’articolo 3.2 l’<i>inserimento delle disposizioni del GATS</i> e l’articolo 3.3 le <i>definizioni</i>. Il capitolo 3 rinvia direttamente al GATS, le cui disposizioni sono applicabili e dichiarate parte integrante del capitolo 3, salvo nel caso in cui le Parti abbiano precisato, semplificato o rafforzato una determinata disposizione. Il capitolo 3 riprende quasi tutte le disposizioni del GATS nella maggior parte dei casi con un corrispondente rinvio. Sono state adeguate le definizioni di «persona fisica di un’altra Parte» e «persona giuridica di un’altra Parte». Oltre alle persone giuridiche e fisiche residenti e attive sul territorio di una Parte, vi sono incluse anche le persone giuridiche residenti e professionalmente attive in qualsiasi Paese membro dell’OMC. La premessa, tuttavia, è che la persona giuridica sia posseduta o controllata da una persona fisica o giuridica di una Parte dell’ALS. Questa clausola consente di evitare che entità di Paesi terzi beneficino dell’Accordo.</p>
<p class="absatz man-space-before-4">L’articolo 3.4 <i>(T</i><i>rattamento della nazione più favorita)</i> si allinea in ampia misura alla disposizione corrispondente del GATS. L’allegato IX elenca i settori che le Parti escludono dall’obbligo di trattamento della nazione più favorita. Viene inoltre precisato che gli ALS con Paesi terzi conformi alle disposizioni dell’articolo V del GATS sono anch’essi esclusi da questo obbligo. Ciò nonostante, le Parti si impegnano, su domanda di una di esse, a negoziare i vantaggi accordati da una Parte attraverso tali accordi.</p>
<p class="absatz man-space-before-4">Per quanto riguarda gli articoli 3.5 <i>(</i><i>Accesso al mercato)</i>, 3.6 <i>(Trattamento nazionale)</i> e 3.7 <i>(Impegni aggiuntivi)</i>, le corrispondenti disposizioni del GATS sono riprese e inserite nell’ALS senza modifiche.</p>
<p class="absatz man-space-before-4">Le disposizioni dell’articolo 3.8 <i>(</i><i>Regolamentazione interna)</i> si basano su quelle del GATS, ma sono di più ampia portata. La maggior parte di esse non si applica unicamente ai settori in cui sono stati assunti impegni specifici, bensì a tutti i servizi contemplati dal capitolo 3.</p>
<p class="absatz man-space-before-4">Le disposizioni degli articoli 3.9 <i>(Riconoscimento)</i>, 3.10 (<i>Circolazione di persone fisiche</i>), 3.11 <i>(Trasparenza)</i>, 3.12 <i>(Monopoli e prestatori esclusivi di servizi)</i> e 3.13 <i>(Pratiche commerciali)</i> sono state riprese dal GATS. Gli articoli 3.11 e 3.12 sono stati tuttavia adattati al contesto bilaterale.</p>
<p class="absatz man-space-before-4">L’articolo 3.14 <i>(Pagamenti</i><i> e trasferimenti)</i> riprende in ampia misura le disposizioni del GATS. Le Parti non limitano tuttavia i pagamenti e i trasferimenti relativi alle transazioni correnti connesse ai loro impegni specifici o alle transazioni correnti con un’altra Parte, purché non compromettano eventuali restrizioni volte a proteggere la bilancia dei pagamenti.</p>
<p class="absatz man-space-before-4">L’articolo 3.15 <i>(Restrizioni a salvaguardia della bilancia dei pagamenti)</i> prevede che tali restrizioni siano adottate o mantenute compatibilmente con l’articolo corrispondente del GATS.</p>
<p class="absatz man-space-before-4">L’articolo 3.16 (<i>Sovvenzioni</i>) si basa sul principio del GATS, ma è stato adattato al contesto bilaterale. L’articolo 3.17 sulle <i>eccezioni</i> è stato ripreso dal GATS e inserito nell’ALS senza modifiche.</p>
<p class="absatz man-space-before-4">Gli articoli 3.18 <i>(Elenchi di impegni specifici)</i> e 3.19 <i>(Modifica degli elenchi)</i> riprendono i principi del GATS, anche se in forma adattata al contesto bilaterale. L’articolo 3.20 <i>(Riesame)</i><i> </i>prevede che le Parti, in vista di un’ulteriore liberalizzazione degli scambi di servizi, riesaminino periodicamente i loro elenchi di impegni specifici (allegato XIII) e l’elenco delle eccezioni alla clausola della nazione più favorita (allegato IX). L’articolo 3.21 <i>(Allegati)</i> elenca gli allegati del capitolo (Allegati VIII–XII).</p>
<section id="lvl_5/lvl_5.4/lvl_5.4.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.4/lvl_5.4.1">5.4.1 Impegni specifici<br>(art. 3.18 e allegato VIII)</a>
</h3>
<div class="collapseable">
<p class="absatzvor man-space-before-8">Gli impegni specifici riguardanti l’accesso al mercato e il trattamento nazionale nel settore degli scambi di servizi figurano in elenchi stilati dalle Parti. Come per il GATS, le Parti hanno assunto i loro impegni in base a elenchi positivi. Secondo questo approccio, una Parte si impegna a non applicare restrizioni riguardanti l’accesso al mercato e a non discriminare i prestatori di servizi e i servizi di un’altra Parte nei settori, nei sottosettori o nelle attività iscritti nell’elenco e per le modalità di fornitura dei servizi previste, tenendo conto delle condizioni e limitazioni iscritte nel proprio elenco in modo esplicito e trasparente. La non iscrizione di un settore nell’elenco di una Parte significa che per tale settore quest’ultima non contrae alcun impegno.</p>
<p class="absatz man-space-before-4">Poiché il Kosovo non è membro dell’OMC, i suoi impegni costituiscono per la Svizzera e gli altri Stati dell’AELS, per la prima volta, una garanzia di accesso al mercato e di non discriminazione in tutti i settori elencati. Viceversa, anche gli impegni della Svizzera, compresi quelli assunti nell’ambito del GATS, offrono al Kosovo, per la prima volta, una simile garanzia.</p>
<p class="absatz man-space-before-4">Il livello d’impegno assunto dal Kosovo nei confronti della Svizzera e degli altri Stati dell’AELS corrisponde in larga misura a quello che il Paese dei Balcani può garantire in base alla sua legislazione. In settori importanti per la Svizzera, ad esempio nei servizi alle imprese, nei servizi finanziari, nei servizi di trasporto e logistica nonché in materia di accesso per installatori e fornitori di servizi di manutenzione di macchine e impianti, il Kosovo ha assunto impegni considerevoli. Il livello generalmente elevato degli impegni garantisce che gli esportatori di servizi svizzeri non siano discriminati rispetto ai concorrenti di altri Paesi che hanno firmato un accordo preferenziale di ampia portata sul commercio di servizi con il Kosovo.</p>
<p class="absatz man-space-before-4">Gli impegni d’accesso al mercato che la Svizzera ha assunto corrispondono largamente ai livelli d’accesso al mercato previsti da precedenti ALS, in particolare da quello tra gli Stati dell’AELS e la Georgia. La Svizzera ha tuttavia esteso i suoi impegni ad altri settori per le persone distaccate sul proprio territorio per al massimo 90 giorni lavorativi all’anno ai fini dell’esecuzione di un mandato.</p>
<p class="absatz man-space-before-4">Il presente Accordo contiene inoltre una clausola di riesame (art. 3.20) secondo cui le Parti devono riesaminare periodicamente gli elenchi degli impegni specifici concernenti l’accesso al mercato al fine di raggiungere un’ulteriore liberalizzazione degli scambi.</p>
</div></section><section id="lvl_5/lvl_5.4/lvl_5.4.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.4/lvl_5.4.2">5.4.2 Allegato X sui servizi finanziari</a>
</h3>
<div class="collapseable">
<p class="absatzvor man-space-before-8">Per tenere debitamente conto delle specificità del settore finanziario, le disposizioni generali del capitolo 3 sono integrate da disposizioni specifiche, che figurano nell’allegato X.</p>
<p class="absatz man-space-before-4">L’articolo 1 <i>(Campo d’applicazione e definizioni)</i> contiene le definizioni relative alle attività finanziarie (servizi bancari, assicurativi e di investimento) e le eccezioni relative alla politica monetaria e al sistema di sicurezza sociale. Le definizioni e le eccezioni sono riprese dal corrispondente allegato del GATS.</p>
<p class="absatz man-space-before-4">L’articolo 2 <i>(Accesso al mercato per nuovi servizi finanziari)</i><i> </i>stabilisce che i nuovi servizi finanziari offerti sul territorio di una Parte o di un qualsiasi membro dell’OMC possono essere offerti anche in tutte le altre Parti.</p>
<p class="absatz man-space-before-4">L’articolo 3 (<i>Trattamento nazionale</i>)<i> </i>si basa sul Memorandum d’intesa dell’OMC sugli impegni nel settore dei servizi finanziari (<i>Understanding on Commitments in Financial Services</i>), che non è tuttavia vincolante per i membri dell’OMC. Le Parti si impegnano dunque, in particolare, ad accettare in modo non discriminatorio la partecipazione di prestatori di servizi finanziari delle altre Parti aventi una presenza commerciale ai sistemi pubblici di pagamento e di compensazione, alle agevolazioni di finanziamento ufficiali, agli organismi di autoregolamentazione, alle borse valori o ad altre organizzazioni o associazioni necessarie per la fornitura di servizi finanziari.</p>
<p class="absatz man-space-before-4">Agli articoli 4 e 5 le Parti si impegnano ad adottare ulteriori disposizioni in materia di <i>trasparenza </i>(art. 4) e di trattamento delle <i>procedure di domanda rapide </i>(art. 5). Per quanto riguarda la trasparenza, ad esempio, su richiesta delle persone interessate le autorità competenti delle Parti devono fornire consulenza sui requisiti e le procedure di autorizzazione. All’articolo 5 le Parti si impegnano a trattare rapidamente le procedure di domanda. Se tutti i requisiti sono soddisfatti, devono rilasciare l’autorizzazione richiesta di norma entro sei mesi dalla presentazione della domanda.</p>
<p class="absatz man-space-before-4">L’articolo 6 <i>(Regolamentazione interna)</i> e l’articolo 7 <i>(Riconoscimento delle misure prudenziali)</i> disciplinano le misure prudenziali delle Parti. Rispetto alle disposizioni dell’allegato del GATS sui servizi finanziari, queste misure sono più equilibrate, perché vanno applicate secondo il principio della proporzionalità e non possono limitare gli scambi di servizi né esplicare effetti discriminatori in quest’ambito.</p>
<p class="absatz man-space-before-4">In linea con quanto previsto dal Memorandum dell’OMC sugli impegni nel settore dei servizi finanziari, l’articolo 8 <i>(Scambio di informazioni)</i> prevede che ai prestatori di servizi finanziari siano consentite l’elaborazione e la trasmissione delle informazioni necessarie allo svolgimento degli affari correnti, fatte salve le misure adottate dalle Parti a tutela dei dati personali.</p>
</div></section><section id="lvl_5/lvl_5.4/lvl_5.4.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.4/lvl_5.4.3">5.4.3 Allegato XI sui servizi di telecomunicazione</a>
</h3>
<div class="collapseable">
<p class="absatzvor man-space-before-8">Per quanto riguarda i servizi di telecomunicazione, le disposizioni generali del capitolo 3 sono integrate dalle norme specifiche che figurano nell’allegato XI dell’Accordo e che si basano in ampia misura sul corrispondente documento di riferimento del GATS.</p>
<p class="absatz man-space-before-4">L’articolo 1 <i>(Campo d’applicazione e definizioni)</i> riprende una serie di definizioni fondamentali dal documento di riferimento del GATS.</p>
<p class="absatz man-space-before-4">L’articolo 2 <i>(Misure di salvaguardia volte a garantire la competitività)</i> contiene disposizioni volte a evitare pratiche che limitano la concorrenza (p. es. sovvenzioni trasversali illecite).</p>
<p class="absatz man-space-before-4">L’articolo 3<i> </i>comprende anche, per analogia con il documento di riferimento del GATS, norme minime per disciplinare <i>l’interconnessione </i>con i prestatori di servizi che dominano il mercato. Questi ultimi sono tenuti a concedere agli altri prestatori di servizi l’interconnessione in maniera non discriminatoria e a prezzi commisurati ai costi. Se gli operatori interessati non giungono a un accordo sull’interconnessione, le autorità di regolamentazione sono tenute a provvedere alla composizione della controversia e, se necessario, a fissare condizioni e prezzi di interconnessione adeguati.</p>
<p class="absatz man-space-before-4">Analogamente al documento di riferimento del GATS, l’articolo 4 contiene disposizioni sul <i>servizio universale</i> in base alle quali ogni Parte definisce il tipo di servizio universale che intende offrire. L’articolo dispone inoltre che le misure relative al servizio universale non devono incidere sulla concorrenza.</p>
<p class="absatz man-space-before-4">Secondo l’articolo 5 <i>(Autorità di regolamentazione)</i><i> </i>le Parti sono tenute a garantire l’indipendenza delle autorità di regolamentazione.</p>
<p class="absatz man-space-before-4">L’articolo 6 dispone infine che le <i>risorse limitate</i> siano assegnate in modo non discriminatorio.</p>
</div></section><section id="lvl_5/lvl_5.4/lvl_5.4.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.4/lvl_5.4.4">5.4.4 Allegato XII sulla circolazione di persone fisiche che forniscono servizi</a>
</h3>
<div class="collapseable">
<p class="absatzvor man-space-before-8">Le norme specifiche sulla circolazione di persone fisiche che forniscono servizi fissate dall’articolo 1 <i>(Campo d’applicazione)</i> oltrepassano quelle dell’OMC. Si applicano in relazione alle misure nazionali riguardanti le categorie di persone iscritte nell’elenco degli impegni.</p>
<p class="absatz man-space-before-4">L’articolo 2 <i>(Principi generali)</i> dispone che l’ingresso e il soggiorno temporaneo di persone fisiche siano agevolati conformemente agli impegni specifici delle Parti.</p>
<p class="absatz man-space-before-4">L’articolo 3 disciplina la <i>messa a disposizione di informazioni</i> concernenti in particolare le condizioni (p. es. visti, permessi di lavoro, documenti necessari, requisiti, modalità di presentazione delle domande ecc.), la procedura e i permessi d’ingresso e di soggiorno temporaneo, nonché i permessi di lavoro e il rinnovo dei permessi di soggiorno temporaneo.</p>
<p class="absatz man-space-before-4">L’articolo 4<i> </i>disciplina le modalità delle <i>procedure di domanda rapide</i> per l’ottenimento di un permesso d’ingresso o di soggiorno temporaneo (p. es. notifica al richiedente, rilascio di informazioni sullo stato della domanda, motivazione scritta di un annullamento o del rifiuto di un permesso, tasse ecc.).</p>
</div></section><div class="footnotes"><p id="fn-d24701e1145"><sup><a href="#fnbck-d24701e1145">36</a></sup><sup></sup>  <a href="https://fedlex.data.admin.ch/vocabulary/legal-taxonomy/2235" target="_blank" data-rs-uri="https://fedlex.data.admin.ch/eli/cc/1995/2117_2117_2117" data-rs="0.632.20" data-lang="it">RS <b>0.632.20</b></a>, allegato 1B.</p></div>
</div></section><section id="lvl_5/lvl_5.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.5">5.5 Capitolo 4:<br>Protezione della proprietà intellettuale (art. 4.1)</a>
</h2>
<div class="collapseable">
<p class="absatzvor man-space-before-8">All’articolo 4.1 le Parti si impegnano a garantire una protezione adeguata, efficace e non discriminatoria dei diritti di proprietà intellettuale.</p>
<p class="absatz man-space-before-4">Rispetto alle norme minime multilaterali previste dall’Accordo dell’OMC del 15 aprile 1994<sup><a href="#fn-d24701e1391" id="fnbck-d24701e1391">37</a></sup> sugli aspetti dei diritti di proprietà intellettuale attinenti al commercio (Accordo TRIPS), l’ALS con il Kosovo migliora in alcuni punti determinati standard di protezione e accresce la certezza del diritto. L’ALS rende più prevedibile la tutela dei diritti di proprietà intellettuale e contribuisce quindi a migliorare le condizioni quadro per il commercio di prodotti e servizi innovativi.</p>
<p class="absatz man-space-before-4">L’articolo 4.1 conferma che i principi del trattamento nazionale e della nazione più favorita si applicano conformemente alle disposizioni pertinenti dell’Accordo TRIPS anche nel quadro delle relazioni di libero scambio. Ciò è rilevante soprattutto in vista di un eventuale estensione dell’Accordo di stabilizzazione e associazione dell’UE con il Kosovo.</p>
<p class="absatz man-space-before-4">L’articolo prevede inoltre che le disposizioni sulla proprietà intellettuale dell’ALS possano essere esaminate e sviluppate in un secondo momento.</p>
<section id="lvl_5/lvl_5.5/lvl_5.5.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.5/lvl_5.5.1">5.5.1 Allegato XIII sulla protezione della proprietà intellettuale</a>
</h3>
<div class="collapseable">
<p class="absatzvor man-space-before-8">L’allegato XIII disciplina tutte le norme di protezione sostanziali relative ai diversi settori della proprietà intellettuale (art. 1–9). In alcuni punti oltrepassano il livello di protezione garantito dall’Accordo TRIPS. L’allegato disciplina anche gli standard minimi per le procedure di registrazione e concessione (art. 10) e i principi d’esecuzione del diritto per via amministrativa, civile e penale (art. 11–19). Viene infine concordata una cooperazione bilaterale nel settore della proprietà intellettuale (art. 20).</p>
<p class="absatz man-space-before-4">Secondo l’articolo 1 <i>(Definizione della proprietà intellettuale)</i> per «proprietà intellettuale» si intendono in particolare i seguenti diritti immateriali: diritti d’autore, compresa la protezione di programmi informatici e raccolte di dati, diritti affini (diritti degli artisti interpreti, dei produttori di supporti audio e audiovisivi e degli organismi di diffusione), marchi di prodotti e servizi, indicazioni geografiche (comprese le denominazioni d’origine) di prodotti e indicazioni di provenienza di prodotti e servizi, design, brevetti, varietà vegetali, layout (topografie) di circuiti integrati e informazioni confidenziali.</p>
<p class="absatz man-space-before-4">All’articolo 2<i> </i>le Parti si impegnano a rispettare i seguenti <i>trattati internazionali</i> sulla proprietà intellettuale: l’Accordo TRIPS, la Convenzione di Parigi per la protezione della proprietà industriale riveduta a Stoccolma il 14 luglio 1967<sup><a href="#fn-d24701e1426" id="fnbck-d24701e1426">38</a></sup>, la Convenzione di Berna per la protezione delle opere letterarie e artistiche riveduta a Parigi il 24 luglio 1971<sup><a href="#fn-d24701e1438" id="fnbck-d24701e1438">39</a></sup>, il Trattato di Budapest del 28 aprile 1977<sup><a href="#fn-d24701e1450" id="fnbck-d24701e1450">40</a></sup> sul riconoscimento internazionale del deposito dei microrganismi ai fini della procedura in materia di brevetti, l’Accordo di Nizza sulla classificazione internazionale dei prodotti e dei servizi ai fini della registrazione dei marchi, riveduto a Ginevra il 13 maggio 1977<sup><a href="#fn-d24701e1463" id="fnbck-d24701e1463">41</a></sup>, la Convenzione internazionale del 26 ottobre 1961<sup><a href="#fn-d24701e1475" id="fnbck-d24701e1475">42</a></sup> sulla protezione degli artisti interpreti o esecutori, dei produttori di fonogrammi e degli organismi di radiodiffusione, il Trattato OMPI del 20 dicembre 1996<sup><a href="#fn-d24701e1487" id="fnbck-d24701e1487">43</a></sup> sul diritto d’autore, il Trattato OMPI del 20 dicembre 1996<sup><a href="#fn-d24701e1499" id="fnbck-d24701e1499">44</a></sup> sulle interpretazioni ed esecuzioni e sui fonogrammi (WPPT), il Trattato di Pechino del 24 giugno 2012<sup><a href="#fn-d24701e1511" id="fnbck-d24701e1511">45</a></sup> sulle interpretazioni ed esecuzioni audiovisive e il trattato di Marrakech del 27 giugno 2013<sup><a href="#fn-d24701e1523" id="fnbck-d24701e1523">46</a></sup> volto a facilitare l’accesso alle opere pubblicate per le persone non vedenti, con disabilità visive o con altre difficoltà nella lettura di testi a stampa.</p>
<p class="absatz man-space-before-4">Le Parti si impegnano inoltre a rispettare le disposizioni materiali dei seguenti accordi internazionali: l’Atto di Ginevra del 2 luglio 1999<sup><a href="#fn-d24701e1537" id="fnbck-d24701e1537">47</a></sup> relativo all’Accordo dell’Aja concernente la registrazione internazionale dei disegni e modelli industriali, il Trattato di cooperazione del 19 giugno 1970<sup><a href="#fn-d24701e1549" id="fnbck-d24701e1549">48</a></sup> in materia di brevetti, il Protocollo del 27 giugno 1989<sup><a href="#fn-d24701e1561" id="fnbck-d24701e1561">49</a></sup> relativo all’Accordo di Madrid per la registrazione internazionale dei marchi, la Convenzione internazionale del 2 dicembre 1961 per la protezione delle novità vegetali, riveduta a Ginevra il 19 marzo 1991<sup><a href="#fn-d24701e1573" id="fnbck-d24701e1573">50</a></sup> nonché la Convenzione sul brevetto europeo, riveduta a Monaco il 29 novembre 2000<sup><a href="#fn-d24701e1589" id="fnbck-d24701e1589">51</a></sup> (CBE).</p>
<p class="absatz man-space-before-4">Rispetto alle disposizioni dell’allegato XIII sono fatte salve la Dichiarazione di Doha del 14 novembre 2001 sull’Accordo TRIPS e sulla salute pubblica e la modifica dell’Accordo TRIPS approvata il 6 dicembre 2005 dal Consiglio generale dell’OMC.</p>
<p class="absatz man-space-before-4">Secondo l’articolo 3 <i>(Diritti d’autore e diritti affini)</i>, le Parti devono garantire agli autori, agli artisti, ai produttori e agli organismi di radiodiffusione una protezione adeguata ed efficace delle loro opere, esecuzioni, registrazioni sonore, registrazioni audiovisive e trasmissioni (par. 1). Le Parti applicano per analogia alcuni obblighi di protezione del WPPT ai produttori di videogrammi (par. 2). Infine, sono disciplinati anche i diritti di protezione degli organismi di radiodiffusione (par. 3), le eccezioni (par. 4) e le condizioni minime di protezione dei vari diritti d’autore e affini (par. 5 e 6).</p>
<p class="absatz man-space-before-4">All’articolo 4 <i>(Marchi)</i> le Parti estendono la protezione dei marchi garantita dall’Accordo TRIPS ai marchi di forma e ai marchi acustici (par. 1 e 2). A tutela dei marchi famosi e notori, le Parti definiscono criteri qualitativi compatibili con le disposizioni della legge del 28 agosto 1992<sup><a href="#fn-d24701e1613" id="fnbck-d24701e1613">52</a></sup> sulla protezione dei marchi e fanno anche riferimento alle raccomandazioni pertinenti dell’OMPI (par. 3–5). Le Parti si impegnano infine ad offrire ai titolari dei marchi un rimedio giuridico per agire contro le iscrizioni dei loro marchi in dizionari, enciclopedie e opere simili (par. 6).</p>
<p class="absatz man-space-before-4">La norma di protezione sostanziale di cui all’articolo 5 <i>(Brevetti)</i> si rifà alle disposizioni della CBE. Le Parti riconoscono tra l’altro che l’importazione di prodotti brevettati equivale all’attivazione del brevetto (par. 1). Il paragrafo 2 prevede che un secondo uso medico debba essere brevettabile qualora siano soddisfatti i criteri pertinenti. I paragrafi 3 e 4 contengono i criteri di esclusione della brevettabilità conformemente alla CBE. Questo articolo stabilisce anche dei requisiti minimi per la procedura di rilascio dei brevetti, tra cui in particolare la possibilità di apportare modifiche e correzioni alla domanda (par. 5), la rapida pubblicazione delle domande di brevetto pendenti (par. 6 e 7), nonché la possibilità di richiedere una pubblicazione entro la fine dei primi 18 mesi dal deposito (par. 8). Il paragrafo 9 consente un’eccezione relativa all’esame regolamentare. Il paragrafo 10 prevede infine una compensazione della durata del brevetto per i prodotti farmaceutici e fitosanitari. Esso proroga la protezione brevettuale fino a cinque anni compensando parzialmente la perdita di tempo nell’esercizio del brevetto derivante dalla procedura di autorizzazione obbligatoria.</p>
<p class="absatz man-space-before-4">L’articolo 6 <i>(Informazioni confidenziali)</i> prevede che le autorità alle quali vengono presentati i dati dei test come parte della procedura di autorizzazione per i prodotti farmaceutici, fitosanitari e biocidi proteggano tali dati da un uso scorretto e li trattino in maniera confidenziale (par. 1). Secondo il paragrafo 2 le Parti concedono una protezione di otto anni alla documentazione dei prodotti farmaceutici e di dieci anni alla documentazione dei prodotti fitosanitari e biocidi. Per i prodotti farmaceutici viene definito un ulteriore periodo di due anni di esclusiva di mercato durante il quale gli altri richiedenti possono sì fare riferimento a tali dati, ma senza poter lanciare il loro prodotto. Infine, l’esclusiva di mercato prevista al paragrafo 3 è prolungata di almeno un ulteriore anno qualora, durante i termini di protezione, sia autorizzata una nuova indicazione che presenti un importante beneficio clinico. Lo standard di protezione previsto da questo articolo oltrepassa pertanto gli standard minimi internazionali ed è conforme alla normativa europea e svizzera.</p>
<p class="absatz man-space-before-4">Secondo l’articolo 7 <i>(Design industriali)</i> i design industriali sono protetti per un periodo di almeno 25 anni ai sensi dell’ALS. L’Accordo TRIPS prevede invece una protezione di soli dieci anni. L’articolo contiene anche una «clausola di riparazione» che ammette periodi di protezione più brevi per pezzi di ricambio utilizzati per riparare un prodotto.</p>
<p class="absatz man-space-before-4">All’articolo 8 le Parti si impegnano a garantire una protezione adeguata ed efficace delle <i>indicazioni geografiche</i> (par. 1). Devono quindi garantire per tutti i prodotti agricoli e alimentari il livello di protezione più elevato che l’Accordo TRIPS riserva alle indicazioni geografiche dei vini e degli alcolici (par. 3). L’articolo fa inoltre riferimento all’appendice 1 <i>(Riconoscimento e protezione reciproci delle indicazioni geografiche, delle denominazioni d’origine e delle indicazioni di provenienza)</i> che tutela in modo specifico le indicazioni geografiche dei vini e delle bevande spiritose, dei prodotti agricoli e alimentari e dei prodotti non agricoli. Sono protette 114 indicazioni geografiche della Svizzera e del Liechtenstein, ad esempio «Swiss» per orologi, cosmetici e cioccolato oppure «Gruyère», «Emmentaler» e «Sbrinz» per i formaggi. Da parte sua, la Svizzera protegge le due indicazioni geografiche del Kosovo esistenti finora, ovvero «Sharri» per il formaggio e «Rahoveci» per il vino. L’appendice 1 prevede una procedura che consente, su richiesta, di aggiungere ulteriori indicazioni. Il livello di protezione equivale a quello dell’Atto di Ginevra del 20 maggio 2015<sup><a href="#fn-d24701e1649" id="fnbck-d24701e1649">53</a></sup> dell’Accordo di Lisbona sulle denominazioni d’origine e le indicazioni geografiche. La Svizzera ha quindi negoziato con il Kosovo una protezione delle indicazioni geografiche paragonabile a quella prevista dall’accordo di stabilizzazione e di associazione concluso tra l’UE e il Kosovo.</p>
<p class="absatz man-space-before-4">L’articolo 9 protegge le <i>indicazioni di provenienza e i nomi dei Paesi</i> per beni e servizi, ossia denominazioni quali «Switzerland», «Schweiz» e «Swiss» o i nomi di regioni, in particolare quelli dei Cantoni (p. es. «Lucerna») nonché gli stemmi e le bandiere, compresa la croce svizzera e gli emblemi dei Cantoni. Il paragrafo 2 definisce le indicazioni di provenienza in base alla legge sulla protezione dei marchi. I paragrafi 3–5 proteggono tali indicazioni dall’utilizzo abusivo, fuorviante o sleale in generale e, in particolare, nei marchi e nei nomi di società. Il paragrafo 6 applica la protezione anche in caso di forme modificate e traduzioni. Il paragrafo 7 dispone che gli stemmi, le bandiere e gli altri emblemi nazionali sono protetti in conformità alla Convenzione di Parigi e che questa protezione si applica anche se un segno può essere confuso con questi stemmi, bandiere ed emblemi nazionali. Infine, l’articolo rimanda all’appendice 1 <i>(Riconoscimento e protezione reciproci delle indicazioni geografiche, delle denominazioni d’origine e delle indicazioni di provenienza)</i> che elenca i nomi dei Paesi e dei Cantoni o, nel caso del Kosovo, dei comuni nelle rispettive lingue nazionali e li protegge in conformità con le norme vigenti nel Paese interessato (principio del Paese d’origine). Per quanto riguarda le denominazioni della Svizzera, queste possono essere utilizzate in Kosovo solo previa autorizzazione esplicita del nostro Paese. L’appendice contiene inoltre le riproduzioni degli stemmi e delle bandiere delle Parti, perché il Kosovo, in quanto Paese non membro della Convenzione di Parigi, non può notificarvi i propri emblemi. Per lo stesso motivo, l’appendice protegge per la Svizzera anche il riconoscimento reciproco delle marchiature ufficiali sulle casse d’orologio e sui metalli preziosi (cosiddetta «testa del cane san Bernardo»).</p>
<p class="absatz man-space-before-4">All’articolo 10 <i>(Acquisizione e mantenimento)</i> le Parti si impegnano a garantire che le procedure per la registrazione e la concessione dei diritti di proprietà intellettuale siano conformi ai requisiti dell’Accordo TRIPS.</p>
<p class="absatz man-space-before-4">Secondo l’articolo 11, le Parti devono prevedere misure di attuazione <i>generale</i> per la protezione dei diritti di proprietà intellettuale che corrispondano almeno all’Accordo TRIPS.</p>
<p class="absatz man-space-before-4">Gli articoli 12 e 13 disciplinano le misure di assistenza doganale. Secondo l’articolo 12 <i>(Sospensione dello svincolo)</i>, tali misure vanno previste non solo per i marchi e i diritti d’autore, come nell’Accordo TRIPS, ma per tutti i beni immateriali, e non solo all’importazione, ma anche all’esportazione. Ai titolari dei diritti va accordata la possibilità di presentare domande di assistenza alle autorità competenti (par. 1) e di registrare i propri diritti presso queste autorità (par. 2). Le autorità doganali sono inoltre tenute a trattenere d’ufficio una merce se vi è un ragionevole sospetto di violazione dei diritti di proprietà intellettuale (par. 4). Esse devono informare i titolari dei diritti di proprietà intellettuale e fornire loro le informazioni necessarie per far valere i propri diritti (par. 8). Se è stata constatata una violazione dei diritti di proprietà intellettuale, i titolari devono avere la possibilità di richiedere il rimborso delle spese sostenute (par. 10). Secondo l’articolo 13 <i>(Diritto d’ispezione)</i>, i titolari dei diritti hanno la possibilità di ispezionare le merci trattenute.</p>
<p class="absatz man-space-before-4">Le <i>misure cautelari e superprovvisorie</i> di cui all’articolo 14 hanno lo scopo di consentire ai titolari dei diritti di adire le vie legali per prevenire precocemente eventuali danni.</p>
<p class="absatz man-space-before-4">Secondo l’articolo 15 <i>(Ritiro dal commercio)</i>, le autorità giudiziarie devono essere autorizzate a ordinare, su richiesta del titolare dei diritti, il ritiro dal commercio e la distruzione di merci che vìolano i diritti di proprietà intellettuale. Lo stesso vale per i materiali e le macchine utilizzate per la loro fabbricazione.</p>
<p class="absatz man-space-before-4">L’articolo 16 <i>(Rimedi civili)</i> prevede che le autorità giudiziarie delle Parti siano autorizzate a ordinare il risarcimento dei danni in caso di violazione dei diritti di proprietà intellettuale per compensare il danno effettivamente subìto (par. 2 lett. a). Il paragrafo 2 lettera b stabilisce i criteri per il calcolo dei danni. Secondo il paragrafo 3, almeno in caso di violazioni dei diritti di marchio e d’autore, le autorità giudiziarie dovrebbero avere la facoltà di ordinare la restituzione dei profitti realizzati con la violazione.</p>
<p class="absatz man-space-before-4">Secondo l’articolo 17, le Parti devono prevedere <i>provvedimenti </i>e sanzioni<i> penali</i> per le violazioni commerciali intenzionali dei diritti di proprietà intellettuale non solo per i marchi e i diritti d’autore, come nell’Accordo TRIPS, ma per tutti i diritti di proprietà intellettuale.</p>
<p class="absatz man-space-before-4">In virtù dell’articolo 18, le Parti devono provvedere affinché le rispettive autorità competenti possano chiedere ai richiedenti di fornire <i>garanzie o assicurazioni equivalenti</i>.</p>
<p class="absatz man-space-before-4">L’articolo 19 contiene disposizioni fondamentali per quanto riguarda le <i>decisioni giudiziarie e amministrative definitive</i>, tra cui il requisito che devono essere emanate per iscritto e rese pubblicamente accessibili.</p>
<p class="absatz man-space-before-4">All’articolo 20, le Parti convengono infine di intensificare la <i>cooperazione nel campo della proprietà intellettuale</i>.</p>
<div class="footnotes">
<p id="fn-d24701e1426"><sup><a href="#fnbck-d24701e1426">38</a></sup><sup></sup> <a href="https://fedlex.data.admin.ch/vocabulary/legal-taxonomy/1030" target="_blank" data-rs-uri="https://fedlex.data.admin.ch/eli/cc/1970/620_620_620" data-rs="0.232.04" data-lang="it">RS <b>0.232.04</b></a></p>
<p id="fn-d24701e1438"><sup><a href="#fnbck-d24701e1438">39</a></sup><sup></sup> <a href="https://fedlex.data.admin.ch/vocabulary/legal-taxonomy/1017" target="_blank" data-rs-uri="https://fedlex.data.admin.ch/eli/cc/1993/2659_2659_2659" data-rs="0.231.15" data-lang="it">RS <b>0.231.15</b></a></p>
<p id="fn-d24701e1450"><sup><a href="#fnbck-d24701e1450">40</a></sup><sup></sup> <a href="https://fedlex.data.admin.ch/vocabulary/legal-taxonomy/1099" target="_blank" data-rs-uri="https://fedlex.data.admin.ch/eli/cc/1981/1262_1262_1262" data-rs="0.232.145.1" data-lang="it">RS <b>0.232.145.1</b></a></p>
<p id="fn-d24701e1463"><sup><a href="#fnbck-d24701e1463">41</a></sup><sup></sup> <a href="https://fedlex.data.admin.ch/vocabulary/legal-taxonomy/1063" target="_blank" data-rs-uri="https://fedlex.data.admin.ch/eli/cc/1986/532_532_532" data-rs="0.232.112.9" data-lang="it">RS <b>0.232.112.9</b></a></p>
<p id="fn-d24701e1475"><sup><a href="#fnbck-d24701e1475">42</a></sup><sup></sup> <a href="https://fedlex.data.admin.ch/vocabulary/legal-taxonomy/1019" target="_blank" data-rs-uri="https://fedlex.data.admin.ch/eli/cc/1993/2696_2696_2696" data-rs="0.231.171" data-lang="it">RS <b>0.231.171</b></a></p>
<p id="fn-d24701e1487"><sup><a href="#fnbck-d24701e1487">43</a></sup><sup></sup> <a href="https://fedlex.data.admin.ch/vocabulary/legal-taxonomy/1018" target="_blank" data-rs-uri="https://fedlex.data.admin.ch/eli/cc/2008/358" data-rs="0.231.151" data-lang="it">RS <b>0.231.151</b></a></p>
<p id="fn-d24701e1499"><sup><a href="#fnbck-d24701e1499">44</a></sup><sup></sup> <a href="https://fedlex.data.admin.ch/vocabulary/legal-taxonomy/1020" target="_blank" data-rs-uri="https://fedlex.data.admin.ch/eli/cc/2008/359" data-rs="0.231.171.1" data-lang="it">RS <b>0.231.171.1</b></a></p>
<p id="fn-d24701e1511"><sup><a href="#fnbck-d24701e1511">45</a></sup><sup></sup> <a href="https://fedlex.data.admin.ch/vocabulary/legal-taxonomy/1023" target="_blank" data-rs-uri="https://fedlex.data.admin.ch/eli/cc/2020/263" data-rs="0.231.174" data-lang="it">RS <b>0.231.174</b></a></p>
<p id="fn-d24701e1523"><sup><a href="#fnbck-d24701e1523">46</a></sup><sup></sup> <a href="https://fedlex.data.admin.ch/vocabulary/legal-taxonomy/1024" target="_blank" data-rs-uri="https://fedlex.data.admin.ch/eli/cc/2020/186" data-rs="0.231.175" data-lang="it">RS <b>0.231.175</b></a></p>
<p id="fn-d24701e1537"><sup><a href="#fnbck-d24701e1537">47</a></sup><sup></sup> <a href="https://fedlex.data.admin.ch/vocabulary/legal-taxonomy/1078" target="_blank" data-rs-uri="https://fedlex.data.admin.ch/eli/cc/2004/98" data-rs="0.232.121.4" data-lang="it">RS <b>0.232.121.4</b></a></p>
<p id="fn-d24701e1549"><sup><a href="#fnbck-d24701e1549">48</a></sup><sup></sup> <a href="https://fedlex.data.admin.ch/vocabulary/legal-taxonomy/1083" target="_blank" data-rs-uri="https://fedlex.data.admin.ch/eli/cc/1978/900_900_900" data-rs="0.232.141.1" data-lang="it">RS <b>0.232.141.1</b></a></p>
<p id="fn-d24701e1561"><sup><a href="#fnbck-d24701e1561">49</a></sup><sup></sup> <a href="https://fedlex.data.admin.ch/vocabulary/legal-taxonomy/1060" target="_blank" data-rs-uri="https://fedlex.data.admin.ch/eli/cc/1997/2350_2350_2350" data-rs="0.232.112.4" data-lang="it">RS <b>0.232.112.4</b></a></p>
<p id="fn-d24701e1573"><sup><a href="#fnbck-d24701e1573">50</a></sup><sup></sup>  <a href="https://fedlex.data.admin.ch/vocabulary/legal-taxonomy/1110" target="_blank" data-rs-uri="https://fedlex.data.admin.ch/eli/cc/2008/527" data-rs="0.232.163" data-lang="it">RS <b>0.232.163 </b></a>nella<b> </b>versione del 19 marzo 1991, salvo se una Parte ha già aderito a quella del 23 ottobre 1978.</p>
<p id="fn-d24701e1589"><sup><a href="#fnbck-d24701e1589">51</a></sup><sup></sup> <a href="https://fedlex.data.admin.ch/vocabulary/legal-taxonomy/1089" target="_blank" data-rs-uri="https://fedlex.data.admin.ch/eli/cc/2007/849" data-rs="0.232.142.2" data-lang="it">RS <b>0.232.142.2</b></a></p>
<p id="fn-d24701e1613"><sup><a href="#fnbck-d24701e1613">52</a></sup><sup></sup> <a href="https://fedlex.data.admin.ch/vocabulary/legal-taxonomy/5961" target="_blank" data-rs-uri="https://fedlex.data.admin.ch/eli/cc/1993/274_274_274" data-rs="232.11" data-lang="it">RS <b>232.11</b></a></p>
<p id="fn-d24701e1649"><sup><a href="#fnbck-d24701e1649">53</a></sup><sup></sup> <a href="https://fedlex.data.admin.ch/vocabulary/legal-taxonomy/1038" target="_blank" data-rs-uri="https://fedlex.data.admin.ch/eli/cc/2021/743" data-rs="0.232.111.14" data-lang="it">RS <b>0.232.111.14</b></a></p>
</div>
</div></section><div class="footnotes"><p id="fn-d24701e1391"><sup><a href="#fnbck-d24701e1391">37</a></sup><sup></sup> <a href="https://fedlex.data.admin.ch/vocabulary/legal-taxonomy/2235" target="_blank" data-rs-uri="https://fedlex.data.admin.ch/eli/cc/1995/2117_2117_2117" data-rs="0.632.20" data-lang="it">RS <b>0.632.20</b></a>, allegato 1C.</p></div>
</div></section><section id="lvl_5/lvl_5.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.6">5.6 Capitolo 5:<br>Concorrenza (art. 5.1–5.4)</a>
</h2>
<div class="collapseable">
<p class="absatzvor man-space-before-8">La liberalizzazione degli scambi di beni e servizi e degli investimenti esteri può essere compromessa da pratiche aziendali anticoncorrenziali. Per questo motivo il presente ALS contiene disposizioni volte a proteggere la concorrenza da comportamenti e pratiche anticoncorrenziali. Le disposizioni corrispondenti non mirano però ad armonizzare le politiche delle singole Parti in materia di concorrenza.</p>
<p class="absatz man-space-before-4">All’articolo 5.1 <i>(Regole di concorrenza)</i> le Parti riconoscono che le pratiche commerciali anticoncorrenziali o altre pratiche concordate sono incompatibili con il buon funzionamento dell’ALS. Queste disposizioni si applicano anche alle imprese statali (par. 2), ma non comportano alcun obbligo diretto per le imprese (par. 4).</p>
<p class="absatz man-space-before-4">Per porre fine a tali pratiche anticoncorrenziali, l’articolo 5.2 <i>(Cooperazione)</i> prevede in particolare che le Parti si scambino informazioni rilevanti nel rispetto delle rispettive disposizioni nazionali sulla confidenzialità.</p>
<p class="absatz man-space-before-4">L’articolo 5.3 prevede inoltre la possibilità di svolgere <i>consultazioni</i> in seno al Comitato misto qualora le pratiche anticoncorrenziali si protraggano. Dal ricevimento della richiesta di consultazioni, il Comitato misto ha 60 giorni di tempo per esaminare le informazioni fornite dalle Parti in causa al fine di agevolare la ricerca di una soluzione reciprocamente accettabile.</p>
<p class="absatz man-space-before-4">L’articolo 5.4 esclude l’intero capitolo 5 dal <i>meccanismo di composizione delle controversie</i> previsto nel capitolo 8.</p>
</div></section><section id="lvl_5/lvl_5.7"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.7">5.7 Capitolo 6:<br>Commercio e sviluppo sostenibile (art. 6.1–6.17)</a>
</h2>
<div class="collapseable">
<p class="absatzvor man-space-before-8">Nell’ambito di una politica estera coerente, la Svizzera si adopera per realizzare gli obiettivi di sviluppo sostenibile anche nell’ambito della sua politica economica esterna. Il Consiglio federale intende promuovere una crescita compatibile con gli obiettivi dello sviluppo sostenibile sia in Svizzera che nei Paesi partner. Il concetto di sviluppo sostenibile comprende lo sviluppo socio-economico e la protezione dell’ambiente. Nei suoi nuovi ALS la Svizzera si adopera quindi per includervi disposizioni relative agli aspetti ambientali e sociali legati al commercio.</p>
<p class="absatz man-space-before-4">Tali disposizioni vanno a rafforzare le pertinenti norme materiali internazionali: quelle dell’ONU in materia di diritti umani, quelle dell’OIL in materia di lavoro e quelle dell’Accordo multilaterale sull’ambiente (MEA) in materia ambientale. Nelle loro relazioni economiche preferenziali, le Parti si impegnano a rispettare questo quadro di riferimento così definito in modo da conciliare le finalità economiche perseguite con gli ALS con gli obiettivi delle Parti in materia di protezione dell’ambiente e diritti dei lavoratori.</p>
<p class="absatz man-space-before-4">Il capitolo 6 <i>(Commercio e lo sviluppo sostenibile)</i> tratta gli aspetti ambientali e lavorativi del commercio e degli investimenti. L’articolo 6.1 definisce <i>il contesto e gli obiettivi</i> del capitolo. Al paragrafo 2 gli Stati dell’AELS e il Kosovo ribadiscono il loro impegno per uno sviluppo sostenibile che includa lo sviluppo economico, lo sviluppo sociale e la protezione dell’ambiente: tre dimensioni interdipendenti e di reciproco supporto. Le Parti si impegnano a promuovere il commercio e gli investimenti internazionali nonché le loro relazioni economiche in una maniera che sia vantaggiosa per tutti e che contribuisca allo sviluppo sostenibile (par. 3). In questo contesto vengono richiamati anche l’Agenda 2030 per uno sviluppo sostenibile e gli altri strumenti internazionali riguardanti la protezione dell’ambiente e i diritti dei lavoratori (par. 1).</p>
<p class="absatz man-space-before-4">All’articolo 6.2 le Parti sanciscono due principi fondamentali: il <i>diritto di regolamentare e i livelli di protezione. </i>Al paragrafo 1 riaffermano il loro diritto di legiferare autonomamente per quanto riguarda la protezione dell’ambiente e il diritto del lavoro, sforzandosi però di raggiungere elevati livelli di protezione conformemente agli impegni assunti nei rispettivi accordi internazionali. Al paragrafo 2 dichiarano che nell’elaborare e attuare misure normative nei settori dell’ambiente e del lavoro prendono in considerazione informazioni scientifiche, tecniche o di altro tipo nonché le norme internazionali pertinenti.</p>
<p class="absatz man-space-before-4">All’articolo 6.3 <i>(Mantenimento dei livelli di protezione nell’applicazione e nell’attuazione di leggi, regolamentazioni o norme)</i> le Parti si impegnano ad attuare efficacemente le rispettive legislazioni nazionali nei settori della protezione dell’ambiente e dei diritti del lavoro (par. 1). Al paragrafo 2 convengono inoltre di non ridurre il livello di protezione previsto al solo fine di attirare investimenti o di assicurarsi vantaggi competitivi sul piano commerciale e di non offrire alle imprese la possibilità di derogare alla legislazione vigente in materia di ambiente e lavoro. Infine, le Parti si impegnano a non offrire alle imprese la possibilità di derogare alla legislazione vigente in materia di standard ambientali e lavorativi (par. 3).</p>
<p class="absatz man-space-before-4">All’articolo 6.4 le Parti si impegnano a rispettare le <i>norme e gli accordi internazionali sul lavoro</i> per promuovere lo sviluppo del commercio e degli investimenti internazionali e favorire così un’occupazione piena e produttiva e un lavoro dignitoso (<i>decent work</i>) per tutti (par. 1). Al paragrafo 2 riaffermano i principi e i diritti fondamentali del lavoro: libertà di associazione, eliminazione del lavoro forzato e minorile, parità di diritti e un ambiente di lavoro sicuro e sano. Ribadiscono il loro impegno ad attuare efficacemente le convenzioni dell’OIL che hanno ratificato e a fare il possibile per ratificare costantemente le convenzioni classificate dall’OIL come «aggiornate» (par. 3).</p>
<p class="absatz man-space-before-4">Le Parti riconoscono inoltre l’importanza degli obiettivi strategici dell’Agenda dell’OIL per il lavoro dignitoso, come stabilito nella Dichiarazione del 2008 sulla giustizia sociale per una globalizzazione equa, nella sua versione modificata del 2022 (par. 4). Al paragrafo 5 si impegnano a sviluppare e migliorare misure di protezione sociale e condizioni di lavoro dignitose per tutti, a promuovere il dialogo sociale e il tripartitismo e a istituire e mantenere un sistema di ispezione del lavoro efficaci. A norma del paragrafo 6, le Parti devono provvedere affinché esistano procedimenti amministrativi e giudiziari nazionali accessibili atti a contrastare efficacemente le eventuali violazioni dei diritti del lavoro. Al paragrafo 7, infine, le Parti ribadiscono che la violazione dei principi e dei diritti fondamentali del lavoro non può essere invocata come un legittimo vantaggio competitivo e che le norme sul lavoro non devono essere utilizzate a scopi protezionistici.</p>
<p class="absatz man-space-before-4">All’articolo 6.5 le Parti riconoscono l’importanza di introdurre una prospettiva di genere nel promuovere uno <i>sviluppo economico inclusivo e pari opportunità per tutti</i> (par. 1). Al paragrafo 2 ribadiscono inoltre il loro impegno ad attuare gli accordi internazionali sull’uguaglianza di genere e sulla non discriminazione di cui sono firmatarie.</p>
<p class="absatz man-space-before-4">All’articolo 6.6 riconoscono che gli <i>accordi ambientali multilaterali e la governance ambientale internazionale</i> sono strumenti importanti per rispondere alle sfide ambientali globali e regionali e sottolineano la necessità di rafforzare le sinergie tra le politiche commerciali e ambientali. Al paragrafo 2 le Parti riaffermano la loro adesione ai principi previsti dagli strumenti ambientali di cui all’articolo 6.1 e, al paragrafo 3, riaffermano il loro impegno per un’attuazione efficace nelle rispettive legislazioni degli accordi ambientali multilaterali che hanno ratificato.</p>
<p class="absatz man-space-before-4">All’articolo 6.7 le Parti riconoscono l’importanza di una <i>gestione sostenibile delle foreste e del commercio associato</i> per ridurre le emissioni di gas serra e ovviare alla perdita di biodiversità risultanti dalla deforestazione e dal degrado delle foreste naturali e di ecosistemi simili (par. 1). Al paragrafo 2 le Parti si impegnano a garantire un’efficace applicazione delle leggi e della governance nel settore forestale, a promuovere il commercio di prodotti provenienti da foreste gestite in modo sostenibile e dai relativi ecosistemi, ad attuare misure per combattere il disboscamento illegale e ad applicare e promuovere strumenti volti a prevenire il commercio di prodotti del legno ottenuti illegalmente (cosiddetti <i>timber legality assurance instruments</i>), a promuovere l’ applicazione efficace della Convenzione del 3 marzo 1973<sup><a href="#fn-d24701e1808" id="fnbck-d24701e1808">54</a></sup> sul commercio internazionale delle specie di fauna e di flora selvatiche minacciate di estinzione (CITES) e a cooperare su questioni riguardanti la conservazione e la gestione sostenibile delle foreste, delle mangrovie e delle torbiere soprattutto in relazione all’iniziativa dell’ONU sulla riduzione delle emissioni da deforestazione e degrado delle foreste (REDD+), come sollecitato dall’Accordo di Parigi del 12 dicembre 2015<sup><a href="#fn-d24701e1820" id="fnbck-d24701e1820">55</a></sup> (par. 3).</p>
<p class="absatz man-space-before-4">All’articolo 6.8 <i>(Commercio e cambiamenti climatici)</i>, le Parti sottolineano l’importanza di perseguire gli obiettivi della Convenzione quadro delle Nazioni Unite del 9 maggio 1992<sup><a href="#fn-d24701e1838" id="fnbck-d24701e1838">56</a></sup> sui cambiamenti climatici (UNFCCC) e dell’Accordo di Parigi nonché il ruolo del commercio e degli investimenti nel far fronte al cambiamento climatico (par. 1). Al paragrafo 2 le Parti si impegnano ad attuare efficacemente i rispettivi obblighi derivanti dall’UNFCCC e dall’Accordo di Parigi, a promuovere il contributo del commercio e degli investimenti alla transizione verso un’economia a basse emissioni di carbonio e a cooperare sul piano internazionale a più livelli sulle questioni relative al cambiamento climatico legate al commercio.</p>
<p class="absatz man-space-before-4">All’articolo 6.9 <i>(Commercio e biodiversità)</i>, le Parti riconoscono l’importanza della conservazione e dell’uso sostenibile della biodiversità nonché il ruolo del commercio per il conseguimento di questi obiettivi (par. 1). Al paragrafo 2 si impegnano a promuovere l’iscrizione nella CITES delle specie di fauna e flora minacciate, ad attuare misure efficaci per combattere i reati contro le specie selvatiche organizzati a livello transfrontaliero lungo le catene del valore, a incrementare gli sforzi per prevenire o controllare l’introduzione e la diffusione di specie esotiche invasive in relazione ad attività commerciali nonché a cooperare, ove necessario, su questioni riguardanti il commercio, la conservazione e l’uso sostenibile della biodiversità.</p>
<p class="absatz man-space-before-4">All’articolo 6.10 <i>(Commercio e gestione sostenibile della pesca e dell’acquacoltura)</i> le Parti riconoscono l’importanza della conservazione e della gestione sostenibile delle risorse marine e degli ecosistemi acquatici e il ruolo del commercio per la realizzazione di tali obiettivi (par. 1). Al paragrafo 2 le Parti si impegnano ad attuare politiche e misure globali, efficaci e trasparenti di lotta contro la pesca illegale, non dichiarata e non regolamentata (INN) e a prevenire il commercio di prodotti INN, a promuovere l’uso delle linee guida volontarie della FAO (Organizzazione delle Nazioni Unite per l’alimentazione e l’agricoltura) sui sistemi di documentazione delle catture, a cooperare a livello bilaterale nelle sedi internazionali pertinenti per la lotta contro la pesca INN, a conseguire gli obiettivi fissati dall’Agenda 2030 per lo sviluppo sostenibile in materia di sovvenzioni alla pesca e a promuovere lo sviluppo di un’acquacoltura sostenibile e responsabile.</p>
<p class="absatz man-space-before-4">All’articolo 6.11 le Parti riconoscono l’importanza del <i>commercio</i> e dei <i>sistemi agroalimentari sostenibili</i> e ribadiscono il loro impegno comune per il raggiungimento degli obiettivi dell’Agenda 2030 (par. 1). Al paragrafo 2 le Parti si impegnano a promuovere un’agricoltura sostenibile e le relative attività commerciali, a promuovere sistemi alimentari sostenibili nonché, se del caso, a cooperare e a scambiarsi informazioni su questi temi. Questo comprende anche l’istituzione di un dialogo sulle buone pratiche in materia di sistemi agroalimentari sostenibili, nell’ambito del quale le Parti si scambiano informazioni sui progressi compiuti.</p>
<p class="absatz man-space-before-4">All’articolo 6.12 le Parti riconoscono l’importanza della <i>promozione del commercio e degli investimenti a favore dello sviluppo sostenibile</i> (par. 1). Al paragrafo 2 si impegnano a promuovere il commercio e la diffusione di merci, servizi e tecnologie utili allo sviluppo sostenibile, tra cui anche quelli integrati in programmi o marchi che promuovono metodi di produzione rispettosi dell’ambiente e delle norme sociali. Si impegnano inoltre a promuovere lo sviluppo e l’uso di sistemi di certificazione della sostenibilità delle catene di approvvigionamento, a far fronte alla questione degli ostacoli non tariffari al commercio di beni e servizi che contribuiscono allo sviluppo sostenibile, a promuovere il contributo del commercio e degli investimenti a un’economia circolare ed efficiente sotto il profilo delle risorse, a incentivare pratiche di approvvigionamento sostenibili nonché la cooperazione tra le imprese in relazione a merci, servizi e tecnologie che contribuiscono allo sviluppo sostenibile.</p>
<p class="absatz man-space-before-4">All’articolo 6.13 le Parti si impegnano a promuovere una <i>condotta aziendale responsabile</i> e a gestire le catene di approvvigionamento in modo responsabile. A questo proposito le Parti sottolineano l’importanza degli strumenti riconosciuti a livello internazionale: le Linee guida dell’OCSE destinate alle imprese multinazionali, la Dichiarazione tripartita dell’OIL sui principi relativi alle imprese multinazionali e alla politica sociale, il «Global Compact» delle Nazioni Unite e i principi guida delle Nazioni Unite su imprese e diritti umani.</p>
<p class="absatz man-space-before-4">Come sancito all’articolo 6.14, le Parti si impegnano a rafforzare la loro <i>cooperazione</i> (par. 1). In virtù del paragrafo 2, ogni Parte può invitare le parti sociali o altri portatori d’interesse rilevanti a proporre possibili settori di cooperazione.</p>
<p class="absatz man-space-before-4">L’articolo 6.15 <i>(Attuazione e consultazioni)</i> prevede che le Parti istituiscano organi di contatto ai fini del presente capitolo (par. 1). Nell’eventualità di una controversia sull’interpretazione o applicazione delle disposizioni di questo capitolo, le Parti possono richiedere consultazioni in seno al Comitato misto (par. 2) o in applicazione del capitolo sulla composizione delle controversie. Possono inoltre ricorrere ai buoni uffici, alla mediazione e alla conciliazione (par. 3) come previsto dal capitolo sulla composizione delle controversie. La procedura di conciliazione prevista dall’ALS non si applica però a questo capitolo (par. 4). Infine, le Parti si impegnano a offrire ai loro portatori d’interesse la possibilità di formulare osservazioni e raccomandazioni sull’attuazione del presente capitolo (par. 5).</p>
<p class="absatz man-space-before-4">Se un’eventuale controversia relativa all’interpretazione o all’applicazione delle disposizioni del capitolo sul commercio e lo sviluppo sostenibile non può essere risolta nell’ambito di consultazioni, una delle Parti può chiedere l’istituzione di un <i>gruppo di </i><i>esperti</i> conformemente all’articolo 6.16. L’articolo 8.4 <i>(Istituzione di un tribunale arbitrale)</i> e l’articolo 8.5 <i>(Procedure del tribunale arbitrale)</i> del capitolo sulla composizione delle controversie si applicano anche alle procedure del gruppo di esperti. Il gruppo di esperti è composto da tre membri, che devono vantare una comprovata esperienza nel settore in questione ed essere indipendenti dai governi delle Parti contraenti. Il gruppo di esperti ha il compito di redigere un rapporto con raccomandazioni su come risolvere la controversia. Il rapporto e le raccomandazioni vengono pubblicati. Le Parti concordano le misure necessarie per attuare tali raccomandazioni. Il Comitato misto ha il compito di monitorare l’attuazione delle raccomandazioni.</p>
<p class="absatz man-space-before-4">L’articolo 6.17 stabilisce infine che l’attuazione di questo capitolo viene sottoposta a un <i>riesame</i> periodico. Il Comitato misto istituito dal presente ALS deve anche monitorare il rispetto delle disposizioni sulla sostenibilità. La società civile e gli attori economici in Svizzera sono coinvolti nel monitoraggio delle disposizioni sulla sostenibilità, anche attraverso il Gruppo di collegamento commercio estero–ONG/ONG-Roundtable.</p>
<section id="lvl_5/lvl_5.7/lvl_5.7.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.7/lvl_5.7.1">5.7.1 Protocollo d’intesa concernente il capitolo 6 (Commercio e sviluppo sostenibile)</a>
</h3>
<div class="collapseable">
<p class="absatzvor man-space-before-8">In considerazione del fatto che il Kosovo non è attualmente membro dell’OIL né ha ratificato le altre convenzioni internazionali di cui al capitolo 6 (Commercio e sviluppo sostenibile), le Parti hanno concordato in un protocollo d’intesa che il Kosovo si allineerà comunque a questi standard internazionali nell’ulteriore sviluppo della propria legislazione nazionale. Il protocollo d’intesa è parte integrante dell’ALS.</p>
<p class="absatz man-space-before-4">All’articolo 1 <i>(Norme e convenzioni internazionali sul lavoro)</i> del Protocollo d’intesa, le Parti dichiarano che il Kosovo aderisce all’obiettivo del lavoro dignitoso e si impegna ad allineare le proprie leggi e regolamentazioni nazionali alle norme e agli accordi internazionali sul lavoro menzionati all’articolo 6.4 dell’ALS.</p>
<p class="absatz man-space-before-4">L’articolo 2 <i>(Sviluppo economico inclusivo e pari opportunità per tutti)</i> stabilisce che, in conformità all’articolo 22 della Costituzione del Kosovo, le convenzioni e gli strumenti internazionali elencati di seguito sono garantiti dalla Costituzione del Kosovo e sono direttamente applicabili nella Repubblica del Kosovo: la Dichiarazione universale dei diritti umani, la Convenzione europea del 4 novembre 1950<sup><a href="#fn-d24701e1921" id="fnbck-d24701e1921">57</a></sup> per la salvaguardia dei diritti dell’uomo e delle libertà fondamentali (CEDU), il Patto internazionale del 16 dicembre 1966<sup><a href="#fn-d24701e1933" id="fnbck-d24701e1933">58</a></sup> relativo ai diritti civili e politici, la Convenzione quadro del 1° febbraio 1995<sup><a href="#fn-d24701e1945" id="fnbck-d24701e1945">59</a></sup> per la protezione delle minoranze nazionali, la Convenzione internazionale del 21 dicembre 1965<sup><a href="#fn-d24701e1957" id="fnbck-d24701e1957">60</a></sup> sull’eliminazione di ogni forma di discriminazione razziale, la Convenzione del 18 dicembre 1979<sup><a href="#fn-d24701e1970" id="fnbck-d24701e1970">61</a></sup> sull’eliminazione di ogni forma di discriminazione nei confronti della donna, la Convenzione del 20 novembre 1989<sup><a href="#fn-d24701e1982" id="fnbck-d24701e1982">62</a></sup> sui diritti del fanciullo, la Convenzione del 10 dicembre 1984<sup><a href="#fn-d24701e1994" id="fnbck-d24701e1994">63</a></sup> contro la tortura ed altre pene o trattamenti crudeli, inumani o degradanti e la Convenzione del Consiglio d’Europa dell’11 maggio 2011<sup><a href="#fn-d24701e2006" id="fnbck-d24701e2006">64</a></sup> sulla prevenzione e la lotta contro la violenza nei confronti delle donne e la violenza domestica.</p>
<p class="absatz man-space-before-4">Secondo l’articolo 3 <i>(Commercio e cambiamenti climatici)</i>, la legge n. 08/L-250 sui cambiamenti climatici costituisce la base della politica climatica nazionale del Kosovo. L’articolo dispone inoltre che la legge sui cambiamenti climatici conferisce alle autorità del Kosovo il mandato di definire e attuare una strategia a lungo termine per la decarbonizzazione dell’economia, una strategia e un piano d’azione per l’adattamento ai cambiamenti climatici, un piano nazionale sull’energia e il clima e un obiettivo nazionale di riduzione delle emissioni.</p>
<p class="absatz man-space-before-4">All’articolo 4 <i>(Commercio e biodiversità)</i>, le Parti sottolineano che il Kosovo si impegna ad allineare le proprie leggi e regolamentazioni nazionali in materia di protezione e uso sostenibile della biodiversità agli strumenti internazionali pertinenti, come la Convenzione del 5 giugno 1992<sup><a href="#fn-d24701e2028" id="fnbck-d24701e2028">65</a></sup> sulla diversità biologica o la CITES.</p>
<div class="footnotes">
<p id="fn-d24701e1921"><sup><a href="#fnbck-d24701e1921">57</a></sup><sup></sup> <a href="https://fedlex.data.admin.ch/vocabulary/legal-taxonomy/3" target="_blank" data-rs-uri="https://fedlex.data.admin.ch/eli/cc/1974/2151_2151_2151" data-rs="0.101" data-lang="it">RS <b>0.101</b></a></p>
<p id="fn-d24701e1933"><sup><a href="#fnbck-d24701e1933">58</a></sup><sup></sup> <a href="https://fedlex.data.admin.ch/vocabulary/legal-taxonomy/20" target="_blank" data-rs-uri="https://fedlex.data.admin.ch/eli/cc/1993/750_750_750" data-rs="0.103.2" data-lang="it">RS <b>0.103.2</b></a></p>
<p id="fn-d24701e1945"><sup><a href="#fnbck-d24701e1945">59</a></sup><sup></sup> <a href="https://fedlex.data.admin.ch/vocabulary/legal-taxonomy/1807" target="_blank" data-rs-uri="https://fedlex.data.admin.ch/eli/cc/2002/360" data-rs="0.441.1" data-lang="it">RS <b>0.441.1</b></a></p>
<p id="fn-d24701e1957"><sup><a href="#fnbck-d24701e1957">60</a></sup><sup></sup> <a href="https://fedlex.data.admin.ch/vocabulary/legal-taxonomy/24" target="_blank" data-rs-uri="https://fedlex.data.admin.ch/eli/cc/1995/1164_1164_1164" data-rs="0.104" data-lang="it">RS <b>0.104</b></a></p>
<p id="fn-d24701e1970"><sup><a href="#fnbck-d24701e1970">61</a></sup><sup></sup> <a href="https://fedlex.data.admin.ch/vocabulary/legal-taxonomy/34" target="_blank" data-rs-uri="https://fedlex.data.admin.ch/eli/cc/1999/239" data-rs="0.108" data-lang="it">RS <b>0.108</b></a></p>
<p id="fn-d24701e1982"><sup><a href="#fnbck-d24701e1982">62</a></sup><sup></sup> <a href="https://fedlex.data.admin.ch/vocabulary/legal-taxonomy/28" target="_blank" data-rs-uri="https://fedlex.data.admin.ch/eli/cc/1998/2055_2055_2055" data-rs="0.107" data-lang="it">RS <b>0.107</b></a></p>
<p id="fn-d24701e1994"><sup><a href="#fnbck-d24701e1994">63</a></sup><sup></sup> <a href="https://fedlex.data.admin.ch/vocabulary/legal-taxonomy/25" target="_blank" data-rs-uri="https://fedlex.data.admin.ch/eli/cc/1987/1307_1307_1307" data-rs="0.105" data-lang="it">RS <b>0.105</b></a></p>
<p id="fn-d24701e2006"><sup><a href="#fnbck-d24701e2006">64</a></sup><sup></sup> <a href="https://fedlex.data.admin.ch/vocabulary/legal-taxonomy/1299" target="_blank" data-rs-uri="https://fedlex.data.admin.ch/eli/cc/2018/168" data-rs="0.311.35" data-lang="it">RS <b>0.311.35</b></a></p>
<p id="fn-d24701e2028"><sup><a href="#fnbck-d24701e2028">65</a></sup><sup></sup>  <a href="https://fedlex.data.admin.ch/vocabulary/legal-taxonomy/1840" target="_blank" data-rs-uri="https://fedlex.data.admin.ch/eli/cc/1995/1408_1408_1408" data-rs="0.451.43" data-lang="it">RS <b>0.451.43</b></a></p>
</div>
</div></section><div class="footnotes">
<p id="fn-d24701e1808"><sup><a href="#fnbck-d24701e1808">54</a></sup><sup></sup> <a href="https://fedlex.data.admin.ch/vocabulary/legal-taxonomy/1851" target="_blank" data-rs-uri="https://fedlex.data.admin.ch/eli/cc/1975/1135_1136_1136" data-rs="0.453" data-lang="it">RS <b>0.453</b></a></p>
<p id="fn-d24701e1820"><sup><a href="#fnbck-d24701e1820">55</a></sup><sup></sup> <a href="https://fedlex.data.admin.ch/vocabulary/legal-taxonomy/3479" target="_blank" data-rs-uri="https://fedlex.data.admin.ch/eli/cc/2017/619" data-rs="0.814.012" data-lang="it">RS <b>0.814.012</b></a></p>
<p id="fn-d24701e1838"><sup><a href="#fnbck-d24701e1838">56</a></sup><sup></sup> <a href="https://fedlex.data.admin.ch/vocabulary/legal-taxonomy/3475" target="_blank" data-rs-uri="https://fedlex.data.admin.ch/eli/cc/1994/1052_1052_1052" data-rs="0.814.01" data-lang="it">RS <b>0.814.01</b></a></p>
</div>
</div></section><section id="lvl_5/lvl_5.8"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.8">5.8 Capitolo 7:<br>Disposizioni istituzionali (art. 7.1)</a>
</h2>
<div class="collapseable">
<p class="absatzvor man-space-before-8">Per garantire il buon funzionamento dell’ALS e la corretta applicazione delle sue disposizioni, le Parti istituiscono un <i>Comitato misto</i> (art. 7.1). È composto da rappresentanti delle Parti e ha in particolare il compito di sorvegliare ed esaminare l’attuazione dell’Accordo (par. 2 lett. a), di considerare la possibilità di eliminare ulteriori ostacoli agli scambi e altre misure restrittive degli scambi tra le Parti (par. 2 lett. b) e di avviare consultazioni in caso di controversie che possono sorgere in merito all’interpretazione o all’applicazione dell’Accordo (par. 2 lett. e).</p>
<p class="absatz man-space-before-4">Inoltre, il Comitato misto ha la facoltà di istituire sottocomitati o gruppi di lavoro (oltre al Sottocomitato per gli scambi di merci) che lo assistano nell’adempimento dei suoi compiti (par. 3). Questi sottocomitati e gruppi di lavoro operano su mandato del Comitato misto oppure, nel caso del Sottocomitato appena citato, in base al mandato definito nell’allegato VII.</p>
<p class="absatz man-space-before-4">Il Comitato misto può inoltre raccomandare alle Parti eventuali modifiche all’Accordo (par. 5 lett. a) e decidere di modificare qualsiasi allegato o appendice dello stesso (par. 5 lett. b).</p>
<p class="absatz man-space-before-4">In quanto organo paritetico, il Comitato misto prende decisioni e formula raccomandazioni di comune accordo (par. 6). Per adottare decisioni vincolanti è dunque necessaria l’approvazione di tutte le Parti.</p>
</div></section><section id="lvl_5/lvl_5.9"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.9">5.9 Capitolo 8:<br>Composizione delle controversie (art. 8.1–8.11)</a>
</h2>
<div class="collapseable">
<p class="absatzvor man-space-before-8">Il capitolo 8 dell’ALS prevede una procedura dettagliata per la composizione delle controversie concernenti l’interpretazione o l’applicazione dell’Accordo.</p>
<p class="absatz man-space-before-4">In virtù dell’articolo 8.1 <i>(Portata e campo d’applicazione)</i>, la Parte attrice può scegliere il foro che preferisce se una controversia rientra contemporaneamente nel campo d’applicazione dell’ALS e dell’Accordo dell’OMC (par. 2). Una volta scelto, il foro non può più essere cambiato.</p>
<p class="absatz man-space-before-4">Secondo l’articolo 8.2, le Parti in causa possono convenire di ricorrere alle procedure di <i>conciliazione o </i>di <i>mediazione o ai buoni uffici</i>, anche mentre è in corso una procedura di composizione delle controversie. Tali procedure, che possono iniziare e terminare in qualsiasi momento, sono confidenziali e non pregiudicano i diritti delle Parti in nessun’altra procedura.</p>
<p class="absatz man-space-before-4">L’articolo 8.3 disciplina le <i>consultazioni</i> formali che le Parti devono avviare dinanzi al Comitato misto prima di poter esigere l’istituzione di un tribunale arbitrale. La Parte che richiede le consultazioni (Parte attrice) ne informa anche le Parti non coinvolte nella controversia (par. 2). Qualora si giunga a una soluzione consensuale, le Parti in causa ne informano le altre Parti (par. 6).</p>
<p class="absatz man-space-before-4">Se la controversia non può essere risolta entro 60 giorni (30 giorni per i casi urgenti) mediante la suddetta procedura di consultazione o se le consultazioni non si tengono entro il termine previsto dall’Accordo (ovvero entro 15 giorni per le questioni urgenti e 30 giorni per tutte le altre questioni, a meno che le Parti non abbiano deciso altrimenti) o, ancora, se la Parte cui è rivolta la richiesta non vi risponde entro dieci giorni dal suo ricevimento, la Parte attrice può esigere l’<i>istituzione di un tribunale arbitrale </i>(art. 8.4 par. 1). Quest’ultimo è composto da tre membri, due dei quali sono nominati, rispettivamente, dalla Parte attrice e dalla Parte convenuta. L’istituzione del tribunale arbitrale è retta dalle regole opzionali della Corte permanente di arbitrato («Permanent Court of Arbitration») istituita dalla Convenzione del 18 ottobre 1907<sup><a href="#fn-d24701e2086" id="fnbck-d24701e2086">66</a></sup> per la risoluzione pacifica dei conflitti internazionali. A determinate condizioni possono partecipare alla procedura arbitrale anche le Parti non coinvolte nella controversia (par. 6).</p>
<p class="absatz man-space-before-4">Secondo l’articolo 8.5 <i>(Procedure del tribunale arbitrale)</i>, le norme opzionali della Corte permanente di arbitrato si applicano anche alle procedure arbitrali.</p>
<p class="absatz man-space-before-4">Come previsto dall’articolo 8.6 <i>(Rapporti del tribunale arbitrale)</i>, entro 90 giorni dalla sua istituzione il tribunale arbitrale deve presentare un rapporto iniziale alle Parti in causa. Queste possono sottoporre al tribunale le loro osservazioni entro 14 giorni (par. 1). Il tribunale arbitrale presenta il suo rapporto finale entro 30 giorni dal momento in cui le Parti hanno ricevuto il rapporto iniziale (par. 1). Qualsiasi decisione del tribunale arbitrale è definitiva e vincolante per le Parti in causa (par. 3). Salvo altrimenti convenuto da queste ultime, il rapporto finale viene reso pubblico (par. 2).</p>
<p class="absatz man-space-before-4">L’articolo 8.7 <i>(Sospensione o chiusura delle procedure del Tribunale arbitrale)</i> enuncia le condizioni alle quali la procedura arbitrale può essere sospesa o conclusa.</p>
<p class="absatz man-space-before-4">Secondo l’articolo 8.8 <i>(Attuazione del rapporto finale del tribunale arbitrale)</i>, le Parti in causa devono adottare misure adeguate per conformarsi alla decisione del rapporto finale (par. 1). Nell’impossibilità di farlo, le Parti in causa si adoperano per convenire un termine ragionevole a tale scopo. In assenza di un’intesa, ciascuna Parte può chiedere al tribunale arbitrale originario di fissare un termine (par. 1). In caso di disaccordo su una misura adottata da una Parte per conformarsi alla decisione finale, l’altra Parte può rivolgersi al tribunale arbitrale che ha emanato la decisione finale (par. 3).</p>
<p class="absatz man-space-before-4">L’articolo 8.9 <i>(Compensazione e sospensione di vantaggi)</i> stabilisce che la Parte attrice può sospendere temporaneamente i benefici concessi dall’Accordo alla Parte convenuta se non viene raggiunta un’intesa (par. 1). In tal caso, la sospensione delle concessioni deve corrispondere alla portata dei vantaggi che secondo il tribunale arbitrale sono interessati dalle misure giudicate incompatibili con l’Accordo.</p>
<p class="absatz man-space-before-4">L’articolo 8.10 disciplina i <i>termini</i> del tribunale arbitrale e stabilisce che questi possono essere modificati di comune accordo dalle Parti in causa o, su richiesta di una di esse, dal tribunale arbitrale (par. 1) e indica come procedere se il tribunale arbitrale ritiene di non potersi attenere a un determinato periodo di tempo previsto dal pertinente capitolo (par. 2).</p>
<p class="absatz man-space-before-4">L’articolo 8.11 <i>(Spese)</i> stabilisce che nel caso di una procedura di composizione delle controversie ogni Parte si assume le <i>spese</i> proprie e di altro tipo sostenute in relazione all’arbitrato e che le spese del tribunale arbitrale sono sostenute in parti uguali dalle Parti in causa.</p>
<div class="footnotes"><p id="fn-d24701e2086"><sup><a href="#fnbck-d24701e2086">66</a></sup><sup></sup> <a href="https://fedlex.data.admin.ch/vocabulary/legal-taxonomy/756" target="_blank" data-rs-uri="https://fedlex.data.admin.ch/eli/cc/26/305_271_293" data-rs="0.193.212" data-lang="it">RS <b>0.193.212</b></a></p></div>
</div></section><section id="lvl_5/lvl_5.10"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.10">5.10 Capitolo 9:<br>Disposizioni finali (art. 9.1–9.6)</a>
</h2>
<div class="collapseable">
<p class="absatzvor man-space-before-8">Il capitolo 9 disciplina l’<i>entrata in vigore </i>dell’Accordo (art. 9.5), gli <i>emendamenti</i> (art. 9.2), il <i>ritiro</i> di una Parte e l’<i>estinzione</i> dell’Accordo (art. 9.4) nonché l’<i>adesione</i> all’ALS di nuovi Stati dell’AELS (art. 9.3). Qualsiasi Stato che diviene membro dell’AELS può aderire all’Accordo, previo consenso del Comitato misto, a condizioni e secondo modalità da convenire tra le Parti.</p>
<p class="absatz man-space-before-4">L’articolo 9.1 stabilisce che <i>gli allegati e le appendici</i> dell’ALS ne costituiscono parte integrante.</p>
<p class="absatz man-space-before-4">Il governo norvegese agisce in qualità di <i>Depositario</i> dell’Accordo (art. 9.6).</p>
<p class="absatz man-space-before-4">Secondo l’articolo 9.2 <i>(Emendamenti)</i>, le Parti possono presentare al Comitato misto proposte di emendamento dell’ALS (esclusi gli allegati e le appendici, v. par. seguente) per esame e raccomandazione (par. 1). Gli emendamenti sono soggetti a ratifica, accettazione o approvazione secondo le rispettive procedure delle Parti (par. 2). Di norma, gli emendamenti al testo principale di un ALS incidono sugli obblighi fondamentali di diritto internazionale, per cui in Svizzera sottostanno all’approvazione dell’Assemblea federale, a meno che non abbiano una portata limitata ai sensi dell’articolo 7<i>a</i> capoverso 2 della legge del 21 marzo 1997<sup><a href="#fn-d24701e2177" id="fnbck-d24701e2177">67</a></sup> sull’organizzazione del Governo e dell’Amministrazione (LOGA). In linea di massima, il Comitato misto può decidere autonomamente di emendare gli allegati e le appendici dell’ALS (art. 7.1 par. 5 lett. b). Questa regola di base serve a semplificare la procedura per gli emendamenti tecnici e, quindi, la gestione dell’Accordo.</p>
<p class="absatz man-space-before-4">Anche questo tipo di emendamenti è però sottoposto per principio all’approvazione dell’Assemblea federale. In base all’articolo 7<i>a</i> capoverso 2 LOGA, il Consiglio federale può tuttavia approvare autonomamente a nome della Svizzera le corrispondenti decisioni del Comitato misto se queste hanno una portata limitata, condizione che può essere verificata in base ai criteri di cui all’articolo 7<i>a</i> capoverso 3 LOGA. Non deve inoltre applicarsi nessuna delle eccezioni di cui all’articolo 7<i>a</i> capoverso 4 LOGA. Tali condizioni sono esaminate caso per caso. Le decisioni del Comitato misto riguardano spesso aggiornamenti tecnici e relativi al sistema (p. es. in relazione alle regole d’origine preferenziali e all’agevolazione degli scambi). Diversi allegati degli ALS conclusi dagli Stati dell’AELS sono aggiornati periodicamente, soprattutto per tenere conto degli sviluppi del sistema commerciale internazionale (p. es. OMC, OMD, altri ALS dell’AELS e dei loro partner). Il Consiglio federale informa l’Assemblea federale sugli emendamenti approvati in virtù dell’articolo 7<i>a</i> capoverso 2 LOGA nel quadro del suo rapporto annuale sui trattati internazionali che ha concluso (art. 48<i>a</i> cpv. 2 LOGA).</p>
<div class="footnotes"><p id="fn-d24701e2177"><sup><a href="#fnbck-d24701e2177">67</a></sup><sup></sup> <a href="https://fedlex.data.admin.ch/vocabulary/legal-taxonomy/5015" target="_blank" data-rs-uri="https://fedlex.data.admin.ch/eli/cc/1997/2022_2022_2022" data-rs="172.010" data-lang="it">RS<b> 172.010</b></a></p></div>
</div></section>
</div></section><section id="lvl_6"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_6">6 Ripercussioni</a>
</h1>
<div class="collapseable">
<section id="lvl_6/lvl_6.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.1">6.1 Ripercussioni per la Confederazione</a>
</h2>
<div class="collapseable">
<section id="lvl_6/lvl_6.1/lvl_6.1.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_6.1.1">6.1.1 Ripercussioni finanziarie</a>
</h3>
<div class="collapseable">
<p class="absatzvor man-space-before-8">Le ripercussioni finanziarie attese dell’ALS AELS–Kosovo si limitano a una parziale perdita di entrate doganali sulle importazioni provenienti dal Paese dei Balcani. Tuttavia, vista l’abolizione dei dazi industriali a partire dal 1° gennaio 2024<sup><a href="#fn-d24701e2217" id="fnbck-d24701e2217">68</a></sup>, solo la perdita parziale delle entrate doganali sulle importazioni agricole dal Kosovo avrà un’incidenza sul bilancio della Confederazione. Questa perdita, dovuta alle concessioni previste dall’Accordo, sarebbe ammontata a poco più di 125 000 franchi svizzeri se l’ALS fosse stato in vigore nel 2023.</p>
<p class="absatz man-space-before-4">Il potenziale impatto finanziario è quindi limitato e va messo in relazione con i benefici economici che l’Accordo apporterebbe alla Svizzera, in particolare grazie alla maggiore certezza del diritto e al miglior accesso al mercato kosovaro per i beni e servizi svizzeri.</p>
<div class="footnotes"><p id="fn-d24701e2217"><sup><a href="#fnbck-d24701e2217">68</a></sup><sup></sup> <a href="https://fedlex.data.admin.ch/eli/fga/2021/2330" target="_blank">FF <b>2021 </b>2330</a></p></div>
</div></section><section id="lvl_6/lvl_6.1/lvl_6.1.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_6.1.2">6.1.2 Ripercussioni sull’effettivo del personale</a>
</h3>
<div class="collapseable"><p class="absatzvor man-space-before-8">Il presente Accordo può essere attuato con le attuali risorse della SECO. Il crescente numero di ALS da attuare e sviluppare può tuttavia avere un’incidenza sugli effettivi del personale dell’Ufficio federale della dogana e della sicurezza dei confini (UDSC). L’eventuale fabbisogno di risorse sarà esaminato nel contesto della pianificazione dettagliata per l’attuazione del programma di digitalizzazione e trasformazione DaziT e proposto al Consiglio federale a tempo debito. Sarà l’Esecutivo a decidere in merito a un eventuale fabbisogno di risorse supplementari nell’ambito del quadro di sviluppo.</p></div></section>
</div></section><section id="lvl_6/lvl_6.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.2">6.2 Ripercussioni per i Cantoni e i Comuni, per le città, gli agglomerati e le regioni di montagna</a>
</h2>
<div class="collapseable"><p class="absatzvor man-space-before-8">L’Accordo con il Kosovo non ha ripercussioni né sulle finanze né sull’effettivo del personale dei Cantoni e dei Comuni, delle città, degli agglomerati e delle regioni di montagna. Le ripercussioni economiche (v. n. 6.3), per contro, andranno sostanzialmente a beneficio dell’intera Svizzera.</p></div></section><section id="lvl_6/lvl_6.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.3">6.3 Ripercussioni sull’economia</a>
</h2>
<div class="collapseable">
<p class="absatzvor man-space-before-8">Migliorando l’accesso ai rispettivi mercati di beni e servizi e aumentando la certezza del diritto per quanto riguarda gli investimenti e la protezione della proprietà intellettuale nonché per gli scambi economici bilaterali in generale, l’ALS con il Kosovo rafforza la piazza economica elvetica e ne aumenta la capacità di generare valore aggiunto e di creare e preservare posti di lavoro.</p>
<p class="absatz man-space-before-4">Nello specifico, l’Accordo elimina o riduce, in linea con le nostre politiche agricole e di commercio estero, le barriere tariffarie e non tariffarie al commercio tra Svizzera e Kosovo, che sono fonti d’inefficienza. Migliorare l’accesso al mercato kosovaro per i beni e i servizi svizzeri significa anche promuovere la competitività nel Kosovo. L’Accordo riduce nel contempo il potenziale di discriminazione della Svizzera rispetto all’EU, che dispone di un accordo di stabilizzazione e di associazione con il Kosovo, con cui è stata istituita una zona di libero scambio bilaterale (v. n. 5.3 e 5.4). L’abolizione o la riduzione dei dazi e degli ostacoli non tariffari al commercio, unitamente all’agevolazione degli scambi di servizi, riducono i costi d’approvvigionamento delle aziende elvetiche, il che si ripercuote positivamente anche sui consumatori in Svizzera. Lo stesso dicasi per il Kosovo.</p>
</div></section><section id="lvl_6/lvl_6.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.4">6.4 Ripercussioni sulla società e sull’ambiente</a>
</h2>
<div class="collapseable">
<p class="absatzvor man-space-before-8">Come tutti gli ALS, anche questo è innanzitutto un accordo economico, teso a consolidare le condizioni quadro e la certezza del diritto negli scambi economici tra le Parti. Ciò si ripercuoterà positivamente sulla competitività delle piazze economiche della Svizzera e del Kosovo e sulla loro capacità di mantenere e creare posti di lavoro. Grazie al maggiore impegno bilaterale e multilaterale e a condizioni quadro economiche rette da norme di diritto internazionale favorevoli agli scambi, gli ALS promuovono in generale lo Stato di diritto e concorrono a incentivare lo sviluppo e il benessere economico, in particolare sostenendo il settore privato e il libero mercato.</p>
<p class="absatz man-space-before-4">Le attività economiche richiedono risorse e manodopera e hanno quindi un impatto sulla società e sull’ambiente. Ai fini della sostenibilità occorre rafforzare la capacità economica e aumentare il benessere badando però, sul lungo periodo, a portare a un livello ragionevole le ripercussioni sull’ambiente e il consumo delle risorse e a garantire o migliorare la coesione sociale. Di conseguenza, l’Accordo contiene una serie di disposizioni tese a promuovere le relazioni economiche e commerciali bilaterali compatibilmente con gli obiettivi dello sviluppo sostenibile, in particolare nel capitolo di ampia portata sul commercio e lo sviluppo sostenibile (v. n. 5.7).</p>
<p class="absatz man-space-before-4">In un’altra disposizione dell’Accordo, le Parti riaffermano i loro diritti e obblighi derivanti da altri accordi internazionali (art. 1.4), in particolare da accordi e convenzioni nei settori commerciale, ambientale, sociale e dei diritti umani. Ai fini della coerenza sono particolarmente rilevanti le disposizioni derogatorie contenute nei capitoli sugli scambi di merci e servizi (art. 2.21 e 3.17). L’Accordo non pregiudica pertanto le possibilità di limitare il commercio di beni particolarmente pericolosi o nocivi previste dalle regole dell’OMC e dagli accordi ambientali multilaterali. Anzi, le disposizioni dell’Accordo conferiscono esplicitamente alle Parti – per analogia alle regole dell’OMC – la possibilità di adottare misure per tutelare la vita e la salute di persone, animali e piante e per preservare le risorse naturali non rinnovabili. Le corrispondenti normative nazionali sui prodotti sono fatte salve. Le suddette disposizioni dell’Accordo mirano a garantire che non siano violate né le legislazioni sull’ambiente e sul lavoro degli Stati partner né le norme ambientali e sociali internazionali.</p>
</div></section>
</div></section><section id="lvl_7"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_7">7 Aspetti giuridici</a>
</h1>
<div class="collapseable">
<section id="lvl_7/lvl_7.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.1">7.1 Costituzionalità</a>
</h2>
<div class="collapseable">
<p class="absatzvor man-space-before-8">Il progetto si fonda sull’articolo 54 capoverso 1 della Costituzione federale (Cost.)<sup><a href="#fn-d24701e2266" id="fnbck-d24701e2266">69</a></sup>, secondo cui la Confederazione è competente per gli affari esteri. L’articolo 184 capoverso 2 Cost. autorizza il Consiglio federale a firmare e a ratificare i trattati internazionali. Secondo l’articolo 166 capoverso 2 Cost., l’Assemblea federale approva i trattati internazionali, a eccezione di quelli la cui conclusione è di competenza del Consiglio federale in virtù della legge o di un trattato internazionale (art. 24 cpv. 2 LParl; art. 7<i>a</i> cpv. 1 LOGA).</p>
<div class="footnotes"><p id="fn-d24701e2266"><sup><a href="#fnbck-d24701e2266">69</a></sup><sup></sup> <a href="https://fedlex.data.admin.ch/vocabulary/legal-taxonomy/4715" target="_blank" data-rs-uri="https://fedlex.data.admin.ch/eli/cc/1999/404" data-rs="101" data-lang="it">RS <b>101</b></a></p></div>
</div></section><section id="lvl_7/lvl_7.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.2">7.2 Compatibilità con altri impegni internazionali della Svizzera</a>
</h2>
<div class="collapseable">
<p class="absatzvor man-space-before-8">Diversamente dalla Svizzera e dagli altri Stati dell’AELS, il Kosovo non è membro dell’OMC. Gli Stati dell’AELS sono dell’avviso che l’ALS con il Kosovo sia conforme agli impegni risultanti dalla loro appartenenza all’OMC. Gli ALS sottostanno alla verifica da parte degli organi competenti dell’OMC e possono essere oggetto di una procedura di composizione delle controversie in seno a tale organizzazione. </p>
<p class="absatz man-space-before-4" msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">La conclusione di ALS con Paesi terzi non contravviene né agli impegni internazionali della Svizzera, compresi quelli nei confronti dell’UE, né tantomeno agli obiettivi della sua politica di integrazione europea. In particolare, le disposizioni dell’Accordo sono compatibili con gli impegni di diritto commerciale della Svizzera nei confronti dell’UE e con gli altri accordi bilaterali conclusi tra il nostro Paese e l’UE.</p>
</div></section><section id="lvl_7/lvl_7.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.3">7.3 Validità per il Principato del Liechtenstein</a>
</h2>
<div class="collapseable">
<p class="absatzvor man-space-before-8">In qualità di membro dell’AELS, il Principato del Liechtenstein è uno degli Stati firmatari dell’ALS con il Kosovo. Ciò è conforme al Trattato di unione doganale concluso il 29 marzo 1923<sup><a href="#fn-d24701e2293" id="fnbck-d24701e2293">70</a></sup> tra la Confederazione Svizzera e il Principato del Liechtenstein. A norma di questo trattato, la Svizzera opera anche nell’interesse del Liechtenstein nei settori ivi contemplati e nella misura ivi prevista. L’articolo 1.3 paragrafo 2 dell’ALS stabilisce che in tali settori la Svizzera rappresenta il Liechtenstein.</p>
<div class="footnotes"><p id="fn-d24701e2293"><sup><a href="#fnbck-d24701e2293">70</a></sup><sup></sup> <a href="https://fedlex.data.admin.ch/vocabulary/legal-taxonomy/2001" target="_blank" data-rs-uri="https://fedlex.data.admin.ch/eli/cc/39/551_565_576" data-rs="0.631.112.514" data-lang="it">RS <b>0.631.112.514</b></a></p></div>
</div></section><section id="lvl_7/lvl_7.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.4">7.4 Forma dell’atto</a>
</h2>
<div class="collapseable">
<p class="absatzvor man-space-before-8">In base all’articolo 141 capoverso 1 lettera d numero 3 Cost., i trattati internazionali sottostanno a referendum facoltativo se comprendono disposizioni importanti che contengono norme di diritto o per l’attuazione dei quali è necessaria l’emanazione di leggi federali. Secondo l’articolo 22 capoverso 4 LParl contengono norme di diritto le disposizioni che, in forma direttamente vincolante e in termini generali ed astratti, impongono obblighi, conferiscono diritti o determinano competenze. Sono invece importanti le disposizioni che in virtù dell’articolo 164 capoverso 1 Cost. devono essere emanate sotto forma di legge federale.</p>
<p class="absatz man-space-before-4">Il presente Accordo contiene disposizioni importanti che fissano norme di diritto ai sensi dell’articolo 164 capoverso 1 Cost. e 22 capoverso 4 LParl (p. es. concessioni tariffarie e disposizioni sulla parità di trattamento). Tali disposizioni sono sostanzialmente analoghe a quelle convenute dalla Svizzera nell’ambito di altri accordi internazionali e presentano contenuti simili in termini giuridici, economici e politici. Il decreto federale che approva l’Accordo sottostà pertanto a referendum facoltativo ai sensi dell’articolo 141 capoverso 1 lettera d numero 3 Cost.</p>
<p class="absatz man-space-before-4">In conformità all’articolo 9.4, l’ALS può essere denunciato in qualsiasi momento con un preavviso di sei mesi, non comporta l’adesione a un’organizzazione internazionale e la sua attuazione non richiede modifiche legislative di alcun tipo.</p>
</div></section><section id="lvl_7/lvl_7.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.5">7.5 Entrata in vigore</a>
</h2>
<div class="collapseable"><p class="absatzvor man-space-before-8" msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">A norma dell’articolo 9.5, l’Accordo entra in vigore il primo giorno del terzo mese successivo al deposito presso il Depositario dello strumento di ratifica da parte del Kosovo e di almeno uno Stato dell’AELS. Per lo Stato dell’AELS che deposita il suo strumento di ratifica dopo l’entrata in vigore dell’Accordo, questo entra in vigore il primo giorno del terzo mese successivo al deposito del suo strumento di ratifica (par. 3).</p></div></section>
</div></section></main>
</div></body>
</html>
