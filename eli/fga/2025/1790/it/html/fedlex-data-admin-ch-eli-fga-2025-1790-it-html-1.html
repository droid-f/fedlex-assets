<!DOCTYPE html>
<html>
<head>
<meta http-equiv="Content-Type" content="application/xml; charset=UTF-8">
<title>input-it</title>
</head>
<body><div id="lawcontent">
<div id="preface">
<!--25.059--><p class="srnummer man-space-after-18">25.059</p>
<h1 class="erlasstitel botschafttitel">Messaggio <br>concernente l’iniziativa popolare «Sì al divieto di importare prodotti di pellicceria ottenuti infliggendo sofferenze agli animali (Iniziativa pellicce)» e il controprogetto indiretto (Modifica della legge federale sulla protezione degli animali)</h1>
<p class="botschaftdatum man-space-before-3">del 28 maggio 2025</p>
<p class="botschaftlinie man-space-before-10"></p>
<p class="salutation man-space-before-3">Onorevoli presidenti e consiglieri,</p>
<p class="absatzvor man-space-before-8">Con il presente messaggio vi proponiamo di sottoporre l’iniziativa popolare «Sì al divieto di importare prodotti di pellicceria ottenuti infliggendo sofferenze agli animali (Iniziativa pellicce)»<sup><a href="#fn-d7e19" id="fnbck-d7e19">1</a></sup> al voto del Popolo e dei Cantoni con la raccomandazione di respingerla. Contemporaneamente vi sottoponiamo, per approvazione, un controprogetto indiretto consistente in una modifica della legge federale sulla protezione degli animali<sup><a href="#fn-d7e31" id="fnbck-d7e31">2</a></sup>.</p>
<p class="absatzvor man-space-before-8">Gradite, onorevoli presidenti e consiglieri, l’espressione della nostra alta considerazione.</p>
<p></p>
<div class="table layout-table"><table>
			
			
			<tr>
				
				<td>
					
					<p class="unterschriftenfi1 man-space-before-24">28 maggio 2025</p>
				</td>
				<td>
					
					<p class="unterschriftenfi1 man-space-before-24">In nome del Consiglio federale svizzero:</p>
					<p class="unterschriftenfi man-space-before-6">La presidente della Confederazione, Karin Keller-Sutter<br>Il cancelliere della Confederazione, Viktor Rossi</p>
				</td>
			</tr>
		</table></div>
<p class="absatz man-space-before-4"></p>
<p class="absatz man-space-before-4"></p>
<p class="titeluebersicht man-space-after-13 man-font-weight-bold">Compendio</p>
<p class="absatzkurs man-font-style-italic man-space-before-4"><b>L’iniziativa popolare «Sì al divieto di importare prodotti di pellicceria ottenuti infliggendo sofferenze agli animali (Iniziativa pellicce)» esige un divieto di importazione per i prodotti di pellicceria ottenuti infliggendo sofferenze agli animali. Per il comitato d’iniziativa, ciò significa che non possono più essere importati prodotti di pellicceria ottenuti con metodi vietati dal diritto svizzero. </b><b>Si tratta di un obiettivo condivisibile, ma problematico sotto il profilo del diritto commerciale: pertanto è stato deciso di contrapporre all’iniziativa un controprogetto indiretto consistente in una modifica della legge federale sulla protezione degli animali. Per la definizione di «sofferenze inflitte agli animali», tale modifica si ispira a principi guida internazionali, il che la rende maggiormente compatibile con gli impegni di diritto commerciale della Svizzera rispetto all’iniziativa. Il controprogetto indiretto vieta anche il commercio di pellicce e prodotti di pellicceria ottenuti infliggendo sofferenze agli animali e prevede altresì provvedimenti amministrativi.</b></p>
<p class="zwischentitel man-space-before-8 man-font-weight-bold"><i>Contenuto dell’iniziativa</i></p>
<p class="absatzkurs man-font-style-italic man-space-before-4">L’iniziativa popolare «Sì al divieto di importare prodotti di pellicceria ottenuti infliggendo sofferenze agli animali (Iniziativa pellicce)» esige un divieto di importazione per i prodotti di pellicceria ottenuti infliggendo sofferenze agli animali. Per il comitato d’iniziativa, ciò significa che non possono più essere importati prodotti di pellicceria ottenuti con metodi vietati dal diritto svizzero.</p>
<p class="zwischentitel man-space-before-8 man-font-weight-bold"><i>Pregi e difetti dell’iniziativa</i></p>
<p class="absatzkurs man-font-style-italic man-space-before-4">L’obiettivo dell’iniziativa, ossia proteggere gli animali utilizzati all’estero per la produzione di pellicce, è in linea di principio condivisibile, in quanto sia la popolazione sia la politica attribuiscono una notevole importanza al benessere degli animali. Sotto il profilo del diritto commerciale, un divieto di importazione per pellicce e prodotti di pellicceria ottenuti con metodi vietati in Svizzera pone però dei problemi. </p>
<p class="absatzkurs man-font-style-italic man-space-before-4">La Costituzione federale non costituisce inoltre il livello normativo appropriato per un divieto di importazione.</p>
<p class="zwischentitel man-space-before-8 man-font-weight-bold"><i>Proposta del Consiglio federale</i></p>
<p class="absatzkurs man-font-style-italic man-space-before-4">Il Consiglio federale oppone all’iniziativa un controprogetto indiretto consistente in una modifica della legge federale sulla protezione degli animali, che prevede il divieto di importare, far transitare e commerciare pellicce e prodotti di pellicceria ottenuti infliggendo sofferenze agli animali. Per quanto riguarda la nozione di «sofferenze inflitte agli animali», sono stati presi a riferimento i principi guida dell’Organizzazione mondiale della sanità animale, un organismo interstatale con 183 Paesi membri che promuove la salute e il benessere degli animali. Le pellicce e i prodotti di pellicceria illegalmente in circolazione vengono sequestrati ed eventualmente confiscati.</p>
<p class="absatzkurs man-font-style-italic man-space-before-4">Il controllo dei divieti compete alla Confederazione, la quale dovrà pertanto sostenere degli oneri supplementari, che verranno compensati con le risorse esistenti.</p>
<p class="absatzkurs man-font-style-italic man-space-before-4">Il progetto non ha ripercussioni sull’economia: dal 1° luglio 2025 a livello di ordinanza vigerà infatti un divieto di importazione di pellicce e prodotti di pellicceria ottenuti infliggendo sofferenze agli animali; il divieto di transito e commercio non comporta ulteriori ripercussioni. </p>
<p class="absatzkurs man-font-style-italic man-space-before-4">Il Consiglio federale propone alle Camere federali di raccomandare al Popolo e ai Cantoni di respingere l’«Iniziativa pellicce» e di approvare il controprogetto indiretto.</p>
<p class="absatz man-space-before-4"></p>
<p class="titelbotschaftinnen man-space-after-18">Messaggio</p>
<div class="footnotes">
<p id="fn-d7e19"><sup><a href="#fnbck-d7e19">1</a></sup><sup></sup> <a href="https://fedlex.data.admin.ch/eli/fga/2025/1791" target="_blank">FF <b>2025</b> 1791</a></p>
<p id="fn-d7e31"><sup><a href="#fnbck-d7e31">2</a></sup><sup></sup> <a href="https://fedlex.data.admin.ch/eli/fga/2025/1792" target="_blank">FF <b>2025</b> 1792</a></p>
</div>
</div>
<main id="maintext"><section id="lvl_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_1">1 Aspetti formali e validità dell’iniziativa</a>
</h1>
<div class="collapseable">
<section id="lvl_1/lvl_1.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.1">1.1 Testo dell’iniziativa</a>
</h2>
<div class="collapseable">
<p class="absatzvor man-space-before-8">L’iniziativa popolare «Sì al divieto di importare prodotti di pellicceria ottenuti infliggendo sofferenze agli animali (Iniziativa pellicce)» ha il tenore seguente:</p>
<p class="absatz man-space-before-4">La Costituzione federale<sup><a href="#fn-d7e109" id="fnbck-d7e109">3</a></sup> è modificata come segue:</p>
<article id="art_80"><a name="a80"></a><h6 class="heading" role="heading">
<span class="display-icon"></span><span class="external-link-icon"></span><a href="#art_80">Art. 80  cpv. 2<sup>bis</sup></a><span class="man-font-style-normal"><sup><a href="#fn-d7e125" id="fnbck-d7e125">4</a></sup></span>
</h6>
<div class="collapseable">
<p class="absatz man-space-before-4"><sup>2bis</sup> L’importazione di prodotti di pellicceria ottenuti infliggendo sofferenze agli animali è vietata.</p>
<div class="footnotes"><p id="fn-d7e125"><sup><a href="#fnbck-d7e125">4</a></sup><sup></sup>  La numerazione definitiva del presente capoverso sarà stabilita dopo la votazione popolare dalla Cancelleria federale; questa la coordinerà con le altre disposizioni vigenti della Costituzione federale e la adeguerà in tutto il testo dell’iniziativa.</p></div>
</div></article><article id="art_197_n"><a name="a197n"></a><h6 class="heading" role="heading">
<span class="display-icon"></span><span class="external-link-icon"></span><a href="#art_197_n">Art. 197 n.  15</a><span class="man-font-style-normal"><sup><a href="#fn-d7e141" id="fnbck-d7e141">5</a></sup></span>
</h6>
<div class="collapseable">
<p class="absatzkurs man-font-style-italic man-space-before-4 man-text-align-left">15. Disposizione transitoria dell’art. 80 cpv. 2<sup>bis</sup> (Divieto di importare prodotti di pellicceria ottenuti infliggendo sofferenze agli animali)</p>
<p class="absatz man-space-before-4">L’Assemblea federale emana le disposizioni d’esecuzione dell’articolo 80 capoverso 2<sup>bis</sup> entro due anni dall’accettazione di detto articolo da parte del Popolo e dei Cantoni. Se le disposizioni d’esecuzione non entrano in vigore entro tale termine, il Consiglio federale le emana mediante ordinanza e le pone in vigore allo scadere di tale termine. L’ordinanza ha effetto sino all’entrata in vigore delle disposizioni d’esecuzione emanate dall’Assemblea federale.</p>
<div class="footnotes"><p id="fn-d7e141"><sup><a href="#fnbck-d7e141">5</a></sup><sup></sup><sup> </sup><sup> </sup>Il numero definitivo della presente disposizione transitoria sarà stabilito dalla Cancelleria federale dopo la votazione popolare.</p></div>
</div></article><div class="footnotes"><p id="fn-d7e109"><sup><a href="#fnbck-d7e109">3</a></sup><sup></sup>  <a href="https://fedlex.data.admin.ch/eli/cc/1999/404" target="_blank">RS<b> 101</b></a></p></div>
</div></section><section id="lvl_1/lvl_1.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.2">1.2 Riuscita formale e termini di trattazione</a>
</h2>
<div class="collapseable">
<p class="absatzvor man-space-before-8">L’Iniziativa pellicce è stata sottoposta a esame preliminare<sup><a href="#fn-d7e164" id="fnbck-d7e164">6</a></sup> dalla Cancelleria federale il 14 giugno 2022 e depositata il 28 dicembre 2023 con le firme necessarie.</p>
<p class="absatz man-space-before-4">Con decisione del 13 febbraio 2024, la Cancelleria federale ne ha constatato la riuscita formale con 113 474 firme valide<sup><a href="#fn-d7e178" id="fnbck-d7e178">7</a></sup>.</p>
<p class="absatz man-space-before-4">L’iniziativa si presenta in forma di progetto elaborato. Il Consiglio federale presenta un controprogetto indiretto. Ai sensi dell’articolo 97 capoverso 2 della legge del 13 dicembre 2002<sup><a href="#fn-d7e192" id="fnbck-d7e192">8</a></sup> sul Parlamento (LParl) il Consiglio federale deve quindi presentare un disegno di decreto e il relativo messaggio entro il 28 giugno 2025. Ai sensi dell’articolo 100 LParl, l’Assemblea federale decide in merito all’iniziativa popolare entro il 28 giugno 2026.</p>
<div class="footnotes">
<p id="fn-d7e164"><sup><a href="#fnbck-d7e164">6</a></sup><sup></sup>  <a href="https://fedlex.data.admin.ch/eli/fga/2022/1573" target="_blank">FF <b>2022 </b>1573</a></p>
<p id="fn-d7e178"><sup><a href="#fnbck-d7e178">7</a></sup><sup></sup>  <a href="https://fedlex.data.admin.ch/eli/fga/2024/393" target="_blank">FF <b>2024</b> 393</a></p>
<p id="fn-d7e192"><sup><a href="#fnbck-d7e192">8</a></sup><sup></sup>  <a href="https://fedlex.data.admin.ch/eli/cc/2003/510" target="_blank">RS <b>171.10</b></a></p>
</div>
</div></section><section id="lvl_1/lvl_1.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.3">1.3 Validità</a>
</h2>
<div class="collapseable">
<p class="absatzvor man-space-before-8">L’iniziativa soddisfa le condizioni di validità previste dall’articolo 139 capoverso 3 della Costituzione federale (Cost.):</p>
<dl class="man-space-after-0">
<dt class="man-space-before-4">a. </dt>
<dd class="man-space-before-4">è formulata sotto forma di progetto completamente elaborato e soddisfa le esigenze di unità della forma;</dd>
<dt class="man-space-before-4">b. </dt>
<dd class="man-space-before-4">tra i singoli elementi dell’iniziativa sussiste un nesso materiale e pertanto soddisfa le esigenze di unità della materia;</dd>
<dt class="man-space-before-4">c. </dt>
<dd class="man-space-before-4">non viola alcuna disposizione cogente del diritto internazionale e pertanto rispetta le esigenze di compatibilità con il diritto internazionale.</dd>
</dl>
</div></section>
</div></section><section id="lvl_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_2">2 Genesi dell’iniziativa</a>
</h1>
<div class="collapseable">
<p class="absatzvor man-space-before-8">In Svizzera la detenzione di animali per la produzione di pellicce non è vietata. Siccome la legislazione sulla protezione degli animali impone requisiti severi per la loro detenzione, nel nostro Paese non è tuttavia possibile produrre pellicce in modo economicamente redditizio. All’estero i requisiti per la detenzione di animali da pelliccia sono in parte meno severi, e pertanto la Svizzera importa pellicce prodotte all’estero.</p>
<p class="absatz man-space-before-4">Negli ultimi anni sono stati presentati diversi interventi parlamentari per vietare l’importazione di prodotti ottenuti infliggendo sofferenze agli animali. La mozione Aebischer 19.4425 Vietare l’importazione di prodotti di pellicceria ottenuti infliggendo sofferenze agli animali è stata adottata dal Consiglio nazionale il 13 dicembre 2021, ma successivamente respinta dal Consiglio degli Stati il 30 maggio 2022. Il Consiglio degli Stati ha in seguito deciso di mantenere il vigente obbligo di dichiarazione nell’ambito della vendita di pellicce e prodotti di pellicceria, di inasprire i relativi controlli e provvedimenti come le multe e, poi, di riesaminare a distanza di due anni la questione dell’introduzione di un divieto di importazione per prodotti di pellicceria<sup><a href="#fn-d7e229" id="fnbck-d7e229">9</a></sup>.</p>
<p class="absatz man-space-before-4">La suddetta mozione così come l’«Iniziativa pellicce» qui esaminata dimostrano che l’importazione di pellicce ottenute in condizioni non consentite in Svizzera suscita incomprensione in alcuni ambienti ed è incompatibile con le convinzioni morali di una parte della popolazione. </p>
<div class="footnotes"><p id="fn-d7e229"><sup><a href="#fnbck-d7e229">9</a></sup><sup></sup>  Dichiarazione del consigliere federale Berset, Boll. Uff. S <b>2022</b> 268.</p></div>
</div></section><section id="lvl_3"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_3">3 Scopi e tenore dell’iniziativa</a>
</h1>
<div class="collapseable">
<section id="lvl_3/lvl_3.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.1">3.1 Scopi dell’iniziativa</a>
</h2>
<div class="collapseable">
<p class="absatzvor man-space-before-8">Secondo il comitato d’iniziativa, indossare pellicce ormai da tempo non è più una necessità. Continuare a permettere l’importazione di pellicce e prodotti di pellicceria ottenuti da animali maltrattati con la scusa che sono prodotti all’estero è inoltre considerata un’ipocrisia. L’iniziativa mira, pertanto, a proibire l’importazione di pellicce e prodotti di pellicceria ottenuti infliggendo sofferenze agli animali<sup><a href="#fn-d7e247" id="fnbck-d7e247">10</a></sup>.</p>
<p class="absatz man-space-before-4">I promotori dell’iniziativa sottolineano per giunta che ogni anno vengono rese pubbliche immagini di animali scuoiati vivi, maltrattati o picchiati a morte per le loro pellicce. Nonostante le campagne d’informazione e le promesse di migliorare le condizioni in cui sono tenuti gli animali, nulla starebbe cambiando. Negli allevamenti intensivi, che producono l’85 per cento delle pellicce, la maggior parte degli animali sono tenuti per tutta la vita in piccole gabbie di filo metallico, senza possibilità di muoversi o di esprimere comportamenti adeguati alle loro esigenze. Queste condizioni sono considerate così miserabili che molti Paesi europei hanno già vietato simili allevamenti. Per quanto riguarda gli animali cacciati nel loro ambiente naturale, vengono uccisi con armi da tiro o trappole. Molti sono ancora catturati con trappole a lacci o con tagliole.</p>
<p class="absatz man-space-before-4">Per gli iniziativisti, questi metodi di allevamento e di uccisione contravvengono chiaramente alla nostra legislazione nazionale sulla protezione degli animali e nel nostro Paese sarebbero considerati crudeltà, punibili in Svizzera con sanzioni penali. Eppure, all’estero vengono inflitti a circa 100 milioni di animali ogni anno, solo per produrre pellicce.</p>
<p class="absatz man-space-before-4">Gli iniziativisti sostengono che ogni anno vengono importate in Svizzera 350 tonnellate di pellicce, il che corrisponde alla macellazione di circa 1,5 milioni di animali. Oltre la metà di queste pellicce proviene dalla Cina, dove le terribili condizioni in cui gli animali sono detenuti e uccisi, a volte scuoiati mentre sono ancora vivi, vengono regolarmente denunciate.</p>
<p class="absatz man-space-before-4">Sempre secondo i promotori dell’iniziativa, il divieto di importare pellicce prodotte in modo contrario alla nostra legislazione sarebbe compatibile con gli obblighi commerciali internazionali della Svizzera. Tutti gli accordi prevedono delle eccezioni per le misure necessarie a proteggere la morale pubblica e la vita o la salute degli animali. Per esempio, i divieti di importazione di pellicce di foca, cane e gatto sono già sanciti dalla legge. La più alta corte dell’Organizzazione mondiale del commercio (OMC) ha esplicitamente riconosciuto che la protezione degli animali fa parte della morale pubblica.</p>
<div class="footnotes"><p id="fn-d7e247"><sup><a href="#fnbck-d7e247">10</a></sup><sup></sup> <a href="https://iniziativa-pellicce.ch/iniziativa/" target="_blank">
				www.iniziativa-pellicce.ch
			</a> &gt; IT &gt; Iniziativa (stato: 7 mar. 2025).</p></div>
</div></section><section id="lvl_3/lvl_3.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.2">3.2 Tenore della normativa proposta</a>
</h2>
<div class="collapseable">
<p class="absatzvor man-space-before-8">L’iniziativa intende iscrivere nella Costituzione federale un divieto di importare prodotti di pellicceria ottenuti infliggendo sofferenze agli animali. Essa mira così a proteggere gli animali allevati all’estero per la produzione di pellicce<sup><a href="#fn-d7e270" id="fnbck-d7e270">11</a></sup>. </p>
<p class="absatz man-space-before-4">Le disposizioni transitorie stabiliscono che l’Assemblea federale dovrà emanare le disposizioni d’esecuzione entro due anni dall’accettazione del divieto da parte del Popolo e dei Cantoni. In caso contrario, il Consiglio federale dovrà emanare tali disposizioni sotto forma di ordinanza e porle in vigore alla scadenza di tale termine. L’ordinanza avrebbe in tal caso effetto sino all’entrata in vigore delle disposizioni d’esecuzione emanate dall’Assemblea federale.</p>
<div class="footnotes"><p id="fn-d7e270"><sup><a href="#fnbck-d7e270">11</a></sup><sup></sup> <a href="https://iniziativa-pellicce.ch/iniziativa/" target="_blank">
				www.iniziativa-pellicce.ch
			</a> &gt; IT &gt; Iniziativa (stato: 7 mar. 2025).</p></div>
</div></section><section id="lvl_3/lvl_3.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.3">3.3 Interpretazione e commento del testo dell’iniziativa</a>
</h2>
<div class="collapseable">
<p class="absatzvor man-space-before-8">Mediante l’introduzione di un nuovo capoverso (cpv. 2<sup>bis</sup>) nell’articolo 80 Cost., l’iniziativa intende vietare l’importazione di prodotti di pellicceria ottenuti infliggendo sofferenze agli animali. Le espressioni «importazione» e «infliggendo sofferenze agli animali» richiedono un’interpretazione.</p>
<p class="absatz man-space-before-4">L’iniziativa non stabilisce se il divieto debba applicarsi sia alle importazioni commerciali sia a quelle private. Poiché la sua formulazione non limita il divieto alle importazioni commerciali, si deve presumere, soprattutto in considerazione del significato e dello scopo dell’iniziativa, che il divieto di importazione debba essere inteso in senso lato, anche perché l’obiettivo è di impedire in modo globale che la produzione di pellicce possa infliggere sofferenze agli animali. </p>
<p class="absatz man-space-before-4">Per il comitato d’iniziativa, la produzione di pellicce è da considerarsi causa di «soffe-renze» per gli animali quando essa viola il diritto svizzero<sup><a href="#fn-d7e293" id="fnbck-d7e293">12</a></sup>. </p>
<div class="footnotes"><p id="fn-d7e293"><sup><a href="#fnbck-d7e293">12</a></sup><sup></sup> <a href="https://iniziativa-pellicce.ch/iniziativa/" target="_blank">
				www.iniziativa-pellicce.ch
			</a> &gt; IT &gt; Iniziativa (stato: 7 mar. 2025).</p></div>
</div></section>
</div></section><section id="lvl_4"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_4">4 Valutazione dell’iniziativa</a>
</h1>
<div class="collapseable">
<section id="lvl_4/lvl_4.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.1">4.1 Valutazione degli scopi dell’iniziativa</a>
</h2>
<div class="collapseable">
<p class="absatzvor man-space-before-8">In Svizzera sia la popolazione che il mondo politico attribuiscono grande importanza al benessere degli animali, ragion per cui la protezione degli animali è una priorità. L’obiettivo dell’iniziativa, ossia vietare l’importazione di prodotti di pellicceria ottenuti infliggendo sofferenze agli animali, è quindi condivisibile in un’ottica di protezione degli animali.</p>
<p class="absatz man-space-before-4">L’iniziativa esige però un divieto di importare pellicce e prodotti di pellicceria ottenuti con metodi vietati in Svizzera, il che secondo il Consiglio federale, al contrario di quanto sostenuto dal comitato d’iniziativa, pone dei problemi sotto il profilo del diritto commerciale (v. commenti al n. 4.4).</p>
<p class="absatz man-space-before-4">Nel frattempo, il Consiglio federale ha peraltro già recepito la richiesta dell’iniziativa: il 1° luglio 2025<sup><a href="#fn-d7e314" id="fnbck-d7e314">13</a></sup> a livello di ordinanza entrerà infatti in vigore un divieto di importazione di pellicce e prodotti di pellicceria ottenuti infliggendo sofferenze agli animali. È previsto un periodo transitorio di due anni durante il quale l’importazione di pellicce e prodotti di pellicceria ottenuti infliggendo sofferenze agli animali continuerà a essere consentita.</p>
<p class="absatz man-space-before-4">Il suddetto divieto è stato introdotto malgrado per diversi anni il Consiglio federale si sia sempre opposto ai divieti di importazione di prodotti di origine animale per ragioni legate alla protezione degli animali, tranne nel caso del divieto di importazione di pro-dotti derivati dai pinnipedi, previsto anche dall’UE<sup><a href="#fn-d7e332" id="fnbck-d7e332">14</a></sup> (cfr. art. 10<i>j</i> dell’ordinanza del 18 novembre 2015<sup><a href="#fn-d7e342" id="fnbck-d7e342">15</a></sup> concernente l’importazione, il transito e l’esportazione di animali e prodotti animali nel traffico con Paesi terzi [OITE-PT] e art. 5<i>j</i> dell’ordinanza del 18 novembre 2015<sup><a href="#fn-d7e355" id="fnbck-d7e355">16</a></sup> concernente l’importazione, il transito e l’esportazione di animali e prodotti animali nel traffico con Stati membri dell’UE, Islanda e Norvegia nonché Irlanda del Nord [OITE-UE]). Nell’ambito delle pellicce, il Consiglio federale ha cercato di responsabilizzare gli operatori del settore: dal 1° marzo 2014, essi sono infatti tenuti a dichiarare tra l’altro l’origine e il modo di ottenimento delle pellicce e dei prodotti di pellicceria forniti ai consumatori (cfr. ordinanza del 7 dicembre 2012<sup><a href="#fn-d7e367" id="fnbck-d7e367">17</a></sup> sulla dichiarazione delle pellicce). Tale obbligo è stato tuttavia disatteso in maniera costante e capillare. L’Ufficio federale della sicurezza alimentare e di veterinaria (USAV), responsabile per i controlli delle pellicce, ha pertanto preso più volte contatto con il settore e ha emesso avvertimenti. Dall’inizio dei controlli, malgrado prescrizioni in materia di dichiarazione ancora più dettagliate non si sono però registrati miglioramenti significativi nella dichiarazione delle pellicce e dei prodotti di pellicceria. L’alto numero di contestazioni, che nella stagione 2023/2024 hanno interessato il 70 per cento delle aziende controllate, evidenzia che molti punti vendita continuano ad applicare la dichiarazione delle pellicce in modo errato<sup><a href="#fn-d7e378" id="fnbck-d7e378">18</a></sup>. Neanche l’inasprimento dei controlli e l’aumento dei procedimenti penali hanno prodotto progressi sostanziali. Poiché l’obbligo di dichiarazione quale alternativa meno rigida a un divieto di importazione si è rivelato inefficace, il Consiglio federale è giunto alla conclusione che, per ragioni legate alla protezione degli animali e alla tutela della morale pubblica, l’emanazione di un divieto di importazione di pellicce e prodotti di pellicceria ottenuti infliggendo sofferenze agli animali sia giustificata.</p>
<div class="footnotes">
<p id="fn-d7e314"><sup><a href="#fnbck-d7e314">13</a></sup><sup></sup>  Cfr. modifiche all’OITE-PT e all’OITE-UE (<a href="https://fedlex.data.admin.ch/eli/oc/2025/373" target="_blank">RU <b>2025</b> 373</a>, <a href="https://fedlex.data.admin.ch/eli/oc/2025/374" target="_blank">374</a>).</p>
<p id="fn-d7e332"><sup><a href="#fnbck-d7e332">14</a></sup><sup></sup>  Regolamento (CE) n. 1007/2009 del Parlamento europeo e del Consiglio, del 16 settembre 2009, sul commercio dei prodotti derivati dalla foca, GU L 286 del 31.10.2009, pag. 36.</p>
<p id="fn-d7e342"><sup><a href="#fnbck-d7e342">15</a></sup><sup></sup>  <a href="https://fedlex.data.admin.ch/eli/cc/2015/843" target="_blank">RS <b>916.443.10</b></a></p>
<p id="fn-d7e355"><sup><a href="#fnbck-d7e355">16</a></sup><sup></sup>  <a href="https://fedlex.data.admin.ch/eli/cc/2015/846" target="_blank">RS <b>916.443.11</b></a></p>
<p id="fn-d7e367"><sup><a href="#fnbck-d7e367">17</a></sup><sup></sup>  <a href="https://fedlex.data.admin.ch/eli/cc/2013/114" target="_blank">RS <b>944.022</b></a></p>
<p id="fn-d7e378"><sup><a href="#fnbck-d7e378">18</a></sup><sup></sup>  I rapporti sui controlli fino al periodo di controllo 2021/2022 possono essere consultati su: <a href="https://www.blv.admin.ch/blv/it/home/das-blv/auftrag/vollzug/pelzdeklaration.html" target="_blank">
				www.blv.admin.ch
			</a> &gt; L’USAV &gt; Mandato &gt; Esecuzione &gt; Dichiarazione delle pellicce. Per i periodi di controllo successivi, si è rinunciato alla stesura di rapporti per motivi di risparmio.</p>
</div>
</div></section><section id="lvl_4/lvl_4.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.2">4.2 Ripercussioni in caso di accettazione</a>
</h2>
<div class="collapseable"><p class="absatzvor man-space-before-8">In caso di accettazione dell’iniziativa, nella Costituzione federale verrebbe inserito un divieto di importare pellicce e prodotti di pellicceria ottenuti con metodi vietati in Svizzera.</p></div></section><section id="lvl_4/lvl_4.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.3">4.3 Pregi e difetti dell’iniziativa</a>
</h2>
<div class="collapseable"><p class="absatzvor man-space-before-8">Se da un lato l’obiettivo dell’iniziativa è in linea di principio condivisibile, dall’altro il relativo divieto appare però problematico sotto il profilo del diritto commerciale (v. commenti al n. 4.4). La Costituzione federale non costituisce inoltre il livello normativo appropriato per un divieto di importazione specifico come quello per le pellicce e i prodotti di pellicceria, che andrebbe piuttosto previsto a livello di legge.</p></div></section><section id="lvl_4/lvl_4.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.4">4.4 Compatibilità con gli impegni internazionali della Svizzera</a>
</h2>
<div class="collapseable">
<section id="lvl_4/lvl_4.4/lvl_4.4.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.4/lvl_4.4.1">4.4.1 OMC</a>
</h3>
<div class="collapseable">
<p class="absatzvor man-space-before-8">La Svizzera è un Paese membro dell’Organizzazione mondiale del commercio (OMC): ciò implica in particolare l’osservanza dell’Accordo generale del 30 ottobre 1947<sup><a href="#fn-d7e403" id="fnbck-d7e403">19</a></sup> sulle tariffe doganali e il commercio (GATT) nonché dell’Accordo del 12 aprile 1979<sup><a href="#fn-d7e414" id="fnbck-d7e414">20</a></sup> sugli ostacoli tecnici agli scambi (Accordo TBT). Il GATT vieta le restrizioni quantitative al commercio, tra cui i divieti di importazione, e il trattamento meno favorevole di merci estere rispetto a merci analoghe nazionali o di un altro Stato membro. Un diverso trattamento dei prodotti in base a processi e metodi di produzione che non si riflettono sulle caratteristiche fisiche del prodotto (p. es. legati al benessere animale nel caso dell’importazione di carne o pellicce) può comportare una violazione di tali obblighi. </p>
<p class="absatz man-space-before-4">Le restrizioni al commercio a tutela di interessi pubblici sono consentite se lo Stato membro in questione riesce a dimostrare che la misura adottata è necessaria ai fini di un obiettivo legittimo, come ad esempio la tutela della morale pubblica o della sanità degli animali, e che non esistono misure per raggiungere tale obiettivo che limitano il commercio in misura minore (art. XX lett. a e b GATT). Una tale misura, benché basata sulla suddetta disposizione derogatoria, non può tuttavia comportare una discriminazione arbitraria o ingiustificata tra Paesi nelle medesime condizioni o costituire una restrizione dissimulata al commercio internazionale. </p>
<p class="absatz man-space-before-4">L’Accordo TBT segue gli stessi principi del GATT, vietando discriminazioni ingiustificate di membri dell’OMC sulla base di prescrizioni tecniche. Inoltre impone agli Stati membri di fondare le suddette prescrizioni su norme internazionali pertinenti e di provvedere affinché esse non limitino il commercio internazionale oltre lo stretto necessario.</p>
<p class="absatz man-space-before-4">Le misure che comportano restrizioni al commercio devono infine essere notificate ai Paesi membri dell’OMC.</p>
<p class="absatz man-space-before-4">L’iniziativa intende vietare l’importazione di prodotti di pellicceria ottenuti in violazione della legislazione svizzera sulla protezione degli animali. Ciò è possibile in base all’articolo XX GATT, ma contravviene alle direttive dell’Accordo TBT che impongono di fondare eventuali restrizioni al commercio su norme internazionali. L’iniziativa pone quindi dei problemi sotto il profilo del diritto commerciale.</p>
<div class="footnotes">
<p id="fn-d7e403"><sup><a href="#fnbck-d7e403">19</a></sup><sup></sup>  <a href="https://fedlex.data.admin.ch/eli/cc/1959/1745_1807_1812" target="_blank">RS <b>0.632.21</b></a></p>
<p id="fn-d7e414"><sup><a href="#fnbck-d7e414">20</a></sup><sup></sup>  <a href="https://fedlex.data.admin.ch/eli/cc/1979/2357_2361_2361" target="_blank">RS <b>0.632.231.41</b></a></p>
</div>
</div></section><section id="lvl_4/lvl_4.4/lvl_4.4.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.4/lvl_4.4.2">4.4.2 UE</a>
</h3>
<div class="collapseable">
<p class="absatzvor man-space-before-8">Gli obblighi nei confronti dell’UE discendono dall’Accordo del 22 luglio 1972<sup><a href="#fn-d7e437" id="fnbck-d7e437">21</a></sup> tra la Confederazione Svizzera e la Comunità economica europea (Accordo di libero scambio) e dall’Accordo del 21 giugno 1999<sup><a href="#fn-d7e449" id="fnbck-d7e449">22</a></sup> tra la Confederazione Svizzera e la Comunità europea sul commercio di prodotti agricoli (Accordo agricolo).</p>
<p class="absatzvor-kurs man-font-style-italic man-space-before-8">Accordo di libero scambio</p>
<p class="absatz man-space-before-4">Negli scambi tra l’UE e la Svizzera, l’articolo 13 dell’Accordo di libero scambio vieta ogni nuova restrizione quantitativa all’importazione o misura di effetto equivalente. L’articolo 20 prevede sì eccezioni per motivi di moralità pubblica, di ordine pubblico, di pubblica sicurezza, di tutela della salute e della vita delle persone e degli animali o di preservazione dei vegetali, ma soltanto se sono soddisfatte le condizioni previste anche dal diritto dell’OMC (divieto di discriminazione e proporzionalità).</p>
<p class="absatz man-space-before-4">Le considerazioni espresse al numero 4.4.1 in merito ai problemi che l’iniziativa pone sotto il profilo del diritto commerciale valgono dunque anche per l’Accordo di libero scambio con l’UE.</p>
<p class="absatzvor-kurs man-font-style-italic man-space-before-8">Accordo agricolo</p>
<p class="absatz man-space-before-4">L’accordo agricolo impone alle Parti di proseguire gli sforzi finalizzati a una progressiva e crescente liberalizzazione degli scambi reciproci di prodotti agricoli nonché di astenersi da qualsiasi provvedimento che possa compromettere la realizzazione degli obiettivi dell’Accordo (art. 13 par. 1 e 14 par. 2). In veste di nuovo ostacolo al commercio, il divieto di importazione risulterebbe in contrasto con questi obiettivi.</p>
<p class="absatz man-space-before-4">Il 14 giugno 2023 alla Commissione europea è stata trasmessa l’iniziativa dei cittadini europei «Fur Free Europe» (Basta pellicce in Europa) con 1,5 milioni di firme, che esige l’introduzione di un divieto in tutta l’UE riguardante la detenzione e l’abbattimento di animali allo scopo di produrre pellicce e la vendita sul mercato dell’UE di pellicce di allevamento e di prodotti che le contengono.</p>
<p class="absatz man-space-before-4">Il 5 dicembre 2023 la Commissione europea ha invitato l’Autorità europea per la sicu-rezza alimentare a fornire un parere sul benessere degli animali da pelliccia entro marzo 2025<sup><a href="#fn-d7e475" id="fnbck-d7e475">23</a></sup>. Sulla base di tale parere, la Commissione europea deciderà entro marzo 2026 in merito alle richieste dell’iniziativa dei cittadini europei<sup><a href="#fn-d7e487" id="fnbck-d7e487">24</a></sup>. Qualora il commercio e quindi anche l’importazione di pellicce e prodotti di pellicceria dovessero essere vietati nell’UE, l’iniziativa non comporterebbe un ostacolo al commercio con l’UE.</p>
<div class="footnotes">
<p id="fn-d7e437"><sup><a href="#fnbck-d7e437">21</a></sup><sup></sup><sup> </sup> <a href="https://fedlex.data.admin.ch/eli/cc/1972/3115_3169_2949" target="_blank">RS <b>0.632.401</b></a></p>
<p id="fn-d7e449"><sup><a href="#fnbck-d7e449">22</a></sup><sup></sup><sup> </sup> <a href="https://fedlex.data.admin.ch/eli/cc/2002/323" target="_blank">RS <b>0.916.026.81</b></a></p>
<p id="fn-d7e475"><sup><a href="#fnbck-d7e475">23</a></sup><sup></sup><sup> </sup> Nel gennaio del 2025, l’Autorità europea per la sicurezza alimentare ha chiesto di prorogare il termine per la consegna del parere fino al 30 giugno 2025 (<a href="https://food.ec.europa.eu/animals/animal-welfare/eci/eci-fur-free-europe_en" target="_blank">
				food.ec.europa.eu
			</a> &gt; Animals &gt; Animal welfare &gt; European Citizens’ Initiatives (ECI) &gt; ECI ’Fur Free Europe’).</p>
<p id="fn-d7e487"><sup><a href="#fnbck-d7e487">24</a></sup><sup></sup><sup> </sup> GU C/2023/1559 del 21 dicembre 2023</p>
</div>
</div></section>
</div></section>
</div></section><section id="lvl_5"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_5">5 Conclusioni</a>
</h1>
<div class="collapseable"><p class="absatzvor man-space-before-8">L’iniziativa è problematica sotto il profilo del diritto commerciale. La Costituzione federale non costituisce inoltre il livello normativo appropriato per un divieto di importazione. Si raccomanda pertanto di respingere l’iniziativa. Il Consiglio federale intende tuttavia trovare una soluzione che recepisca da un lato le istanze della protezione degli animali e, dall’altro, sia maggiormente compatibile con gli obblighi in materia di commercio internazionale della Svizzera. Per questo motivo sottopone un controprogetto indiretto alle Camere federali (per maggiori dettagli, v. commenti al n. 6).</p></div></section><section id="lvl_6"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_6">6 Controprogetto indiretto</a>
</h1>
<div class="collapseable">
<section id="lvl_6/lvl_6.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.1">6.1 Procedura preliminare, in particolare procedura di consultazione</a>
</h2>
<div class="collapseable">
<section id="lvl_6/lvl_6.1/lvl_6.1.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_6.1.1">6.1.1 Progetto posto in consultazione e risultati della procedura di consultazione</a>
</h3>
<div class="collapseable">
<p class="absatzvor man-space-before-8">Il Consiglio federale oppone all’iniziativa un controprogetto indiretto consistente in una modifica della legge federale del 16 dicembre 2005<sup><a href="#fn-d7e508" id="fnbck-d7e508">25</a></sup> sulla protezione degli animali (LPAn), che introduce un divieto di importare, far transitare e commerciare pellicce e prodotti di pellicceria ottenuti infliggendo sofferenze agli animali. Per quanto riguarda la nozione di «sofferenze inflitte agli animali», sono stati presi a riferimento i principi guida dell’Organizzazione mondiale della sanità animale (World Organisation for Animal Health, WOAH). Il controprogetto indiretto prevede per giunta provvedimenti amministrativi che permettono di sequestrare ed eventualmente confiscare le pellicce e i prodotti di pellicceria illegalmente in circolazione. Il progetto posto in consultazione attribuisce ai Cantoni il compito di controllare il divieto di commercio.</p>
<p class="absatz man-space-before-4">Per consentire ai Cantoni e alle cerchie interessate di pronunciarsi sull’avamprogetto di controprogetto indiretto, il Consiglio federale ha svolto una procedura di consultazione dal 21 agosto al 22 novembre 2024. Accanto ai Governi cantonali, sono stati invitati a esprimersi la Conferenza dei Governi cantonali, i partiti rappresentati nell’Assemblea federale, le associazioni mantello nazionali dei Comuni, delle città e delle regioni di montagna, le associazioni mantello nazionali dell’economia e altre 28 organizzazioni e cerchie interessate. Sono pervenuti in totale 62 pareri, di cui 24 di Cantoni, 6 di partiti politici, 2 di associazioni mantello nazionali dell’economia e 30 di altre organizzazioni e cerchie interessate. I pareri e il rapporto sui risultati della procedura di consultazione sono disponibili sulla piattaforma di pubblicazione del diritto federale<sup><a href="#fn-d7e522" id="fnbck-d7e522">26</a></sup>.</p>
<p class="absatz man-space-before-4">I partecipanti alla consultazione approvano in linea di massima un divieto di importa-zione per pellicce e prodotti di pellicceria ottenuti infliggendo sofferenze agli animali. L’articolazione concreta del controprogetto ha riscosso pareri sia favorevoli che contrari; inoltre sono pervenute diverse proposte di modifica di natura redazionale.</p>
<p class="absatz man-space-before-4">Le organizzazioni per la protezione degli animali auspicano che, per la nozione di «sofferenze inflitte agli animali», venga presa a riferimento la legislazione svizzera sulla protezione degli animali e non i principi guida della WOAH. Tale opinione è condivisa dai Verdi e dalle organizzazioni per la protezione dei consumatori. PEV, PLR, Alleanza del Centro, PSS e USAM approvano invece che la suddetta nozione venga interpretata ai sensi dei principi guida della WOAH. L’UDC si oppone sia all’iniziativa sia al controprogetto.</p>
<p class="absatz man-space-before-4">L’Associazione professionale svizzera della pellicceria accoglie con favore il controprogetto indiretto, sottolineando a tale proposito che il marchio da essa promosso e i rispettivi programmi soddisfano i relativi requisiti.</p>
<p class="absatz man-space-before-4">I Cantoni criticano l’esecuzione del divieto di commercio da parte delle loro autorità, chiedendo che la sua applicazione venga affidata alla Confederazione: poiché l’USAV si occupa dei controlli legati all’ordinanza sulla dichiarazione delle pellicce, ritengono che essa disponga già di conoscenze e sinergie in questo campo.</p>
<p class="absatz man-space-before-4">La possibilità di sequestrare e confiscare le pellicce, i prodotti di pellicceria e, quale novità, anche le pelli di cane e gatto è salutata da tutti i partecipanti alla consultazione che si sono espressi al riguardo.</p>
<div class="footnotes">
<p id="fn-d7e508"><sup><a href="#fnbck-d7e508">25</a></sup><sup></sup><sup> </sup> <a href="https://fedlex.data.admin.ch/eli/cc/2008/414" target="_blank">RS <b>455</b></a></p>
<p id="fn-d7e522"><sup><a href="#fnbck-d7e522">26</a></sup><sup></sup><sup> </sup> <a href="https://www.fedlex.admin.ch/it/consultation-procedures/ended/2024" target="_blank">
				www.fedlex.admin.ch
			</a> &gt; Procedure di consultazione &gt; Procedure di consultazione concluse &gt; 2024 &gt; DFI</p>
</div>
</div></section><section id="lvl_6/lvl_6.1/lvl_6.1.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_6.1.2">6.1.2 Modifica del progetto posto in consultazione</a>
</h3>
<div class="collapseable">
<p class="absatzvor man-space-before-8">Sulla base dei pareri pervenuti, il progetto posto in consultazione è stato modificato come segue:</p>
<p class="absatz man-space-before-4">L’esecuzione del divieto di commercio – così come del divieto di importazione e transito – è stata attribuita alla Confederazione. Finché l’esecuzione dell’ordinanza sulla dichiarazione delle pellicce spetta alla Confederazione (v. commenti al n. 4.1), è opportuno che l’USAV si occupi anche del controllo del divieto di commercio, dato che gli organi di esecuzione cantonali non dispongono delle conoscenze necessarie in materia di produzione e classificazione delle pellicce. Ciò garantisce anche controlli standardizzati svolti in maniera uniforme, il che costituisce un ulteriore vantaggio (per maggiori dettagli, v. i commenti relativi all’art. 32 cpv. 5 al n. 6.3).</p>
<p class="absatz man-space-before-4">Sono state inoltre apportate alcune modifiche redazionali. Per quanto riguarda la definizione di «sofferenze inflitte agli animali», è stato deciso di continuare a prendere come riferimento i principi guida della WOAH in materia di benessere animale (in merito a tali principi, v. i commenti al n. 6.2.1).</p>
</div></section>
</div></section><section id="lvl_6/lvl_6.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.2">6.2 Punti essenziali del progetto</a>
</h2>
<div class="collapseable">
<section id="lvl_6/lvl_6.2/lvl_6.2.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.2/lvl_6.2.1">6.2.1 La normativa proposta</a>
</h3>
<div class="collapseable">
<p class="absatzvor man-space-before-8">Si propone di introdurre nella LPAn un divieto di importazione, transito e commercio di pellicce e prodotti di pellicceria ottenuti infliggendo sofferenze agli animali. Sono considerati causa di «sofferenze inflitte agli animali» i metodi di produzione che violano i principi guida della WOAH concernenti il benessere animale<sup><a href="#fn-d7e558" id="fnbck-d7e558">27</a></sup>. La WOAH è un’organizzazione interstatale con 183 Paesi membri, che si impegna in tutto il mondo a favore della salute animale. I suoi principi guida non definiscono uno standard internazionale specifico, come avviene invece ad esempio per l’uccisione dei rettili nel rispetto degli animali nel capitolo 7.14 del «Terrestrial Code» della WOAH<sup><a href="#fn-d7e569" id="fnbck-d7e569">28</a></sup>, ma sono comunque largamente condivisi e rispettano le aspettative della società riguardo al benessere animale. Tra i principi guida appena menzionati figurano la «libertà dal dolore, dalle lesioni e dalle malattie» e la «libertà dall’ansietà e dalle sofferenze». </p>
<p class="absatz man-space-before-4">Il divieto previsto dal controprogetto indiretto non riguarda soltanto l’importazione, ma si estende anche al transito e al commercio di pellicce e prodotti di pellicceria ottenuti infliggendo sofferenze agli animali. Ciò consente di eseguire non solo controlli alle frontiere, ma anche nei negozi di abbigliamento e nell’ambito del commercio online in territorio nazionale, nonché di creare le basi legali per ritirare dalla circolazione le pellicce e i prodotti di pellicceria importati o commerciati illecitamente. </p>
<p class="absatz man-space-before-4">La regolamentazione proposta non concerne le pellicce e i prodotti di pellicceria otte-nuti in Svizzera, in quanto questi ultimi sono prodotti esclusivamente con metodi che non infliggono sofferenze agli animali. Tuttavia, questa produzione è trascurabile.</p>
<div class="footnotes">
<p id="fn-d7e558"><sup><a href="#fnbck-d7e558">27</a></sup><sup></sup>  Consultabili all’indirizzo: <a href="https://www.woah.org/en/what-we-do/animal-health-and-welfare/animal-welfare/" target="_blank">
				www.woah.org
			</a> &gt; What we do &gt; Animal Health and Welfare &gt; Animal Welfare (stato: 7 mar. 2024).</p>
<p id="fn-d7e569"><sup><a href="#fnbck-d7e569">28</a></sup><sup></sup> <a href="https://www.woah.org/en/what-we-do/standards/codes-and-manuals/" target="_blank">
				www.woah.org
			</a> &gt; What we do &gt; Standards &gt; Codes and manuals &gt; Terrestrial code</p>
</div>
</div></section><section id="lvl_6/lvl_6.2/lvl_6.2.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.2/lvl_6.2.2">6.2.2 Attuazione</a>
</h3>
<div class="collapseable">
<p class="absatzvor man-space-before-8">Il controllo del divieto di importazione, transito e commercio sarà di competenza della Confederazione: ai confini se ne occuperà l’Ufficio federale della dogana e della sicu-rezza dei confini (UDSC), e all’interno del territorio nazionale l’USAV.</p>
<p class="absatz man-space-before-4">Il Consiglio federale disciplina le deroghe al divieto di importazione e transito e le di-sposizioni di esecuzione relative al programma di certificazione; inoltre stabilisce quali metodi di produzione sono considerati causa di sofferenze inflitte agli animali, basandosi sui criteri della WOAH.</p>
</div></section>
</div></section><section id="lvl_6/lvl_6.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.3">6.3 Commento ai singoli articoli</a>
</h2>
<div class="collapseable">
<article id="art_14_a"><a name="a14a"></a><h6 class="heading" role="heading">
<span class="display-icon"></span><span class="external-link-icon"></span><a href="#art_14_a">Art. 14a<span class="man-font-style-normal"></span> <span class="man-font-style-normal">Pellicce e prodotti di pellicceria ottenuti con metodi che infliggono sofferenze agli animali: divieto di importazione, transito e commercio</span></a>
</h6>
<div class="collapseable">
<p class="absatz man-space-before-4">È stata emanata una nuova disposizione che vieta di importare, far transitare e commerciare pellicce e prodotti di pellicceria ottenuti infliggendo sofferenze agli animali.</p>
<p class="absatz man-space-before-4">Come ricordato al numero 6.2.1, per la definizione di «sofferenze inflitte agli animali» sono determinanti i cinque principi guida della WOAH in materia di benessere animale, ossia la «libertà dal dolore, dalle lesioni e dalle malattie», la «libertà dall’ansietà e dalle sofferenze», la «libertà dalla fame, dalla malnutrizione e dalla sete», la «libertà dallo stress fisico o termico» e la «libertà dell’animale di poter esprimere i comportamenti normali della sua specie». Queste «libertà» previste dalla WOAH per gli animali corrispondono più o meno alla definizione di «benessere» secondo l’articolo 3 lettera b LPAn. Di conseguenza, le pellicce e i prodotti di pellicceria sono considerati ottenuti infliggendo sofferenze agli animali quando il benessere degli animali utilizzati per la loro produzione è gravemente compromesso (cpv. 2). Ciò è in particolare il caso quando le condizioni di detenzione pregiudicano in misura sostanziale le funzioni fisiologiche e il comportamento degli animali o ne sollecitano oltremodo la capacità di adattamento, oppure quando non è più assicurato il comportamento conforme alla specie entro i limiti della capacità di adattamento biologica. Il benessere degli animali è altresì gravemente compromesso se le condizioni di detenzione o il tipo di caccia procurano loro dolori, lesioni e ansietà. La definizione dei metodi considerati causa di sofferenze per gli animali compete al Consiglio federale (cpv. 3; cfr. a tale proposito art. 10<i>b </i>cpv. 2 OITE-PT e art. 5<i>b</i> cpv. 2 OITE-UE, in base ai quali provocano sofferenze in particolare l’allevamento in gabbie con pavimenti a griglia e la caccia con tagliole, trappole a laccio e trappole subacquee).</p>
<p class="absatz man-space-before-4">Al Consiglio federale è stata pure attribuita la facoltà di disciplinare le deroghe al divieto di importazione e di transito di pellicce e prodotti di pellicceria ottenuti infliggendo sofferenze agli animali (cpv. 4). Le disposizioni derogatorie in materia figurano negli articoli 10<i>c </i>OITE-PT e 5<i>c </i>OITE-UE: saranno pertanto consentiti l’importazione di pellicce e prodotti di pellicceria per il consumo privato, come masserizie di trasloco, provenienti da un’eredità e per scopi espositivi e di ricerca non commerciali. </p>
</div></article><article id="art_14_b"><a name="a14b"></a><h6 class="heading" role="heading">
<span class="display-icon"></span><span class="external-link-icon"></span><a href="#art_14_b">Art. 14b<span class="man-font-style-normal"></span> <span class="man-font-style-normal">Pellicce e prodotti di pellicceria ottenuti senza metodi che infliggono sofferenze agli animali: condizioni per l’importazione, il transito e il commercio</span></a>
</h6>
<div class="collapseable">
<p class="absatz man-space-before-4">Le pellicce e i prodotti di pellicceria ottenuti senza metodi che infliggono sofferenze agli animali possono essere importati e fatti transitare se sono accompagnati da un certificato che conferma la loro provenienza da un’azienda di produzione che produce pellicce e prodotti di pellicceria conformemente al programma di certificazione dell’USAV (cpv. 1). Il Consiglio federale disciplinerà i requisiti del programma di certificazione (cpv. 2; cfr. a tale proposito art. 10<i>e </i>OITE-PT e 5<i>e </i>OITE-UE) e fisserà degli emolumenti per coprire i costi sostenuti dall’USAV. </p>
<p class="absatz man-space-before-4">Al momento dell’importazione di pellicce e prodotti di pellicceria, nel quadro della procedura di tassazione occorre indicare se si dispone di un certificato che ne attesta la produzione secondo il programma di certificazione dell’USAV (art. 10<i>i</i> OITE-PT e 5<i>i </i>OITE-UE). </p>
</div></article><article id="art_14_c"><a name="a14c"></a><h6 class="heading" role="heading">
<span class="display-icon"></span><span class="external-link-icon"></span><a href="#art_14_c">Art. 14c<span class="man-font-style-normal"></span> <span class="man-font-style-normal">Tracciabilità delle pellicce e dei prodotti di pellicceria</span></a>
</h6>
<div class="collapseable">
<p class="absatz man-space-before-4">La tracciabilità delle pellicce e dei prodotti di pellicceria forniti ai consumatori deve essere garantita dall’azienda di produzione fino alla vendita, vale a dire anche dopo l’importazione. L’obbligo della tracciabilità da un lato assicura che il certificato che accompagna le pellicce e i prodotti di pellicceria al momento dell’importazione venga trasmesso dall’importatore a eventuali commercianti e, dall’altro, riduce le possibilità di falsificazione dei certificati. </p>
<p class="absatz man-space-before-4">Nel quadro del programma di certificazione, l’USAV definirà le caratteristiche che i certificati che accompagnano le pellicce e i prodotti di pellicceria devono avere per garantirne la tracciabilità.</p>
</div></article><article id="art_20"><a name="a20"></a><h6 class="heading" role="heading">
<span class="display-icon"></span><span class="external-link-icon"></span><a href="#art_20">Art. 20  cpv. 1, frase introduttiva </a>
</h6>
<div class="collapseable"><p class="absatz man-space-before-4">Siccome l’acronimo «USAV» figura già nell’articolo 14<i>b</i> capoverso 1, la frase introduttiva è stata adeguata sotto il profilo redazionale.</p></div></article><article id="art_24"><a name="a24"></a><h6 class="heading" role="heading">
<span class="display-icon"></span><span class="external-link-icon"></span><a href="#art_24">Art. 24  cpv. 1<sup>bis</sup>–1<sup>quinquies</sup></a>
</h6>
<div class="collapseable">
<p class="absatz man-space-before-4">Pellicce e prodotti di pellicceria illegalmente in circolazione devono essere confiscati. Si procede al sequestro se, nel quadro di un controllo, non appare chiaro se le pellicce o i prodotti di pellicceria siano lecitamente in circolazione o meno (art. 1<sup>bis</sup>). </p>
<p class="absatz man-space-before-4">In assenza di un certificato che prova che le pellicce e i prodotti di pellicceria sono stati ottenuti senza infliggere sofferenze agli animali (art. 14<i>b</i> cpv. 1) o di una deroga per la loro importazione o il loro transito (art. 14<i>a </i>cpv. 4), le pellicce e i prodotti di pellicceria sono confiscati (cpv. 1<sup>ter</sup>). </p>
<p class="absatz man-space-before-4">Il controprogetto indiretto introduce un provvedimento amministrativo anche per le pelli di cane e di gatto, finora non previsto malgrado il divieto di importazione, transito, esportazione e commercio di queste pelli sia in vigore già dal 1° gennaio 2013 (cfr. art. 14 cpv. 2). Poiché l’importazione, il transito, l’esportazione e il commercio di pelli di cane e di gatto e dei loro derivati sono vietati senza eccezioni, si procede sempre alla loro confisca (cpv. 1<sup>quater</sup>). </p>
<p class="absatz man-space-before-4">In linea di massima, le pellicce, i prodotti di pellicceria, le pelli di cane e di gatto e i loro derivati confiscati vengono eliminati. In caso di necessità, ad esempio a scopi espositivi o di formazione, possono tuttavia essere conservati (cpv. 1<sup>quinquies</sup>). </p>
</div></article><article id="art_32"><a name="a32"></a><h6 class="heading" role="heading">
<span class="display-icon"></span><span class="external-link-icon"></span><a href="#art_32">Art. 32  cpv. 5</a>
</h6>
<div class="collapseable">
<p class="absatz man-space-before-4">In linea di principio, l’esecuzione della legislazione sulla protezione degli animali spetta ai Cantoni (art. 32 cpv. 2). Rientrano nella competenza della Confederazione unicamente l’esecuzione della procedura di autorizzazione relativa all’immissione in commercio di sistemi e impianti di stabulazione fabbricati in serie destinati ad animali da reddito nonché la sorveglianza dell’importazione, del transito e dell’esportazione di animali e di prodotti animali presso i posti d’ispezione frontalieri riconosciuti (art. 32 cpv. 5).</p>
<p class="absatz man-space-before-4">Per il controllo dei divieti di cui all’articolo 14<i>a</i> capoverso 1 occorrono conoscenze in materia di produzione e classificazione delle pellicce e per quanto riguarda l’ispezione di negozi di abbigliamento. Le autorità cantonali di esecuzione non hanno esperienza in questi campi, mentre la Confederazione sì, dato che essa già oggi si occupa dei controlli legati all’ordinanza sulla dichiarazione delle pellicce (v. commenti al n. 4.1). L’intenzione è di sfruttare queste conoscenze e le sinergie con i controlli legati alla suddetta ordinanza ai fini della sorveglianza del rispetto del divieto di importazione, transito e commercio di pellicce e prodotti di pellicceria ottenuti infliggendo sofferenze agli animali. Sempre per ragioni di sinergia, è stato previsto di attribuire in futuro alle autorità federali anche il controllo del divieto di importazione, transito, esportazione e commercio di pelli di cane e gatto. Di conseguenza si propone di estendere in tal senso le competenze di esecuzione della Confederazione (art. 32 cpv. 5 lett. c). L’esecuzione da parte della Confederazione avrà anche il vantaggio di garantire uno svolgimento standardizzato e uniforme dei controlli. Come ricordato in precedenza, le attività menzionate alle lettere a e b rientrano già oggi tra le competenze della Confederazione. Per eseguire i controlli, l’USAV potrà esercitare il diritto di accesso (art. 39) ai locali, alle attrezzature e ai veicoli in cui si trovano le pellicce, i prodotti di pellicceria, le pelli di cane e gatto e i loro derivati.</p>
</div></article><section id="lvl_6/lvl_6.3/lvl_u7"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.3/lvl_u7">Cifra II cpv. 2</a>
</h3>
<div class="collapseable">
<p class="absatz man-space-before-4">La presente modifica della legge federale sulla protezione degli animali costituisce un controprogetto indiretto all’Iniziativa pellicce. Il comitato d’iniziativa può quindi optare per un ritiro condizionato dell’iniziativa, vale a dire può ritirare la propria iniziativa sotto espressa condizione che il controprogetto indiretto non sia respinto in votazione popolare (art. 73<i>a </i>cpv. 2 della legge federale del 17 dicembre 1976<sup><a href="#fn-d7e698" id="fnbck-d7e698">29</a></sup> sui diritti politici).</p>
<div class="footnotes"><p id="fn-d7e698"><sup><a href="#fnbck-d7e698">29</a></sup><sup></sup>  <a href="https://fedlex.data.admin.ch/eli/cc/1978/688_688_688" target="_blank">RS <b>161.1</b></a></p></div>
</div></section>
</div></section><section id="lvl_6/lvl_6.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.4">6.4 Ripercussioni</a>
</h2>
<div class="collapseable">
<section id="lvl_6/lvl_6.4/lvl_6.4.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.4/lvl_6.4.1">6.4.1 Ripercussioni per la Confederazione</a>
</h3>
<div class="collapseable"><p class="absatzvor man-space-before-8">Il controllo dei divieti spetterà alla Confederazione. I relativi oneri supplementari ver-ranno compensati con le risorse esistenti.</p></div></section><section id="lvl_6/lvl_6.4/lvl_6.4.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.4/lvl_6.4.2">6.4.2 Ripercussioni per i Cantoni e i Comuni</a>
</h3>
<div class="collapseable"><p class="absatzvor man-space-before-8">Il progetto non ha alcuna ripercussione per i Cantoni e i Comuni.</p></div></section><section id="lvl_6/lvl_6.4/lvl_6.4.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.4/lvl_6.4.3">6.4.3 Ripercussioni sull’economia</a>
</h3>
<div class="collapseable"><p class="absatzvor man-space-before-8">Dal 1° luglio 2025 a livello di ordinanza sarà in vigore un divieto di importazione per pellicce e prodotti di pellicceria ottenuti infliggendo sofferenze agli animali. Le ripercussioni sull’economia di questa misura sono state illustrate nei relativi commenti. Il controprogetto indiretto non comporta ulteriori ripercussioni sull’economia.</p></div></section><section id="lvl_6/lvl_6.4/lvl_6.4.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.4/lvl_6.4.4">6.4.4 Ripercussioni per le Città, gli agglomerati e le regioni di montagna</a>
</h3>
<div class="collapseable"><p class="absatzvor man-space-before-8">Il progetto non ha ripercussioni per le Città, gli agglomerati e le regioni di montagna.</p></div></section><section id="lvl_6/lvl_6.4/lvl_6.4.5"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.4/lvl_6.4.5">6.4.5 Ripercussioni sull’ambiente e sulla società</a>
</h3>
<div class="collapseable"><p class="absatzvor man-space-before-8">Dal 1° luglio 2025 a livello di ordinanza sarà in vigore un divieto di importazione per pellicce e prodotti di pellicceria ottenuti infliggendo sofferenze agli animali. Le ripercussioni sull’ambiente e sulla società di questa misura sono state illustrate nei relativi commenti. Il controprogetto indiretto non comporta ulteriori ripercussioni sull’ambiente e sulla società.</p></div></section>
</div></section><section id="lvl_6/lvl_6.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.5">6.5 Aspetti giuridici</a>
</h2>
<div class="collapseable">
<section id="lvl_6/lvl_6.5/lvl_6.5.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.5/lvl_6.5.1">6.5.1 Costituzionalità</a>
</h3>
<div class="collapseable"><p class="absatzvor man-space-before-8">In virtù dell’articolo 80 capoverso 2 lettera d Cost., la Confederazione disciplina l’importazione di animali e prodotti animali.</p></div></section><section id="lvl_6/lvl_6.5/lvl_6.5.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.5/lvl_6.5.2">6.5.2 Compatibilità con gli impegni internazionali della Svizzera</a>
</h3>
<div class="collapseable">
<p class="absatzvor man-space-before-8">Per il controprogetto indiretto occorre esaminare la compatibilità con gli stessi impegni internazionali considerati per l’iniziativa (v. commenti al n. 4.4).</p>
<p class="absatzvor-kurs man-font-style-italic man-space-before-8">OMC</p>
<p class="absatz man-space-before-4">Le considerazioni generali espresse al numero 4.4.1 valgono anche per il controprogetto indiretto.</p>
<p class="absatz man-space-before-4">L’emanazione del divieto di importazione, transito e commercio per pellicce e prodotti di pellicceria ottenuti infliggendo sofferenze agli animali è finalizzato alla tutela della morale pubblica (art. XX lett. a GATT). La misura attuale che limita il commercio in misura inferiore, ossia l’obbligo di dichiarazione – perlopiù disatteso – vigente dal 2014 per pellicce e prodotti di pellicceria forniti ai consumatori, non ha consentito di raggiungere l’obiettivo di protezione (v. commenti al n. 4.1): pertanto, l’introduzione di divieti rimane l’unica misura efficace a tale scopo.</p>
<p class="absatz man-space-before-4">Come ricordato al numero 6.2.1, le norme internazionali prese a riferimento per la definizione di «sofferenze inflitte agli animali» sono i principi guida della WOAH in materia di benessere animale, che non rappresentano uno standard internazionale ma sono comunque largamente condivisi e rispettano le aspettative della società riguardo al benessere animale. L’Accordo TBT impone agli Stati membri di fondare le loro prescrizioni tecniche su pertinenti norme internazionali, ritenute una garanzia del fatto che il commercio internazionale non venga limitato oltre lo stretto necessario. Il controprogetto indiretto pertanto soddisfa maggiormente tale condizione rispetto all’iniziativa, che per la suddetta definizione si basa sulla legislazione svizzera sulla protezione degli animali.</p>
<p class="absatz man-space-before-4">I divieti per giunta non comportano una discriminazione tra Paesi nelle medesime con-dizioni, dato che sarà possibile importare e far transitare pellicce e prodotti di pellicce-ria da tutti i Paesi purché non siano ottenuti con metodi che infliggono sofferenze agli animali. Si ritiene dunque che il controprogetto indiretto sia compatibile con gli obblighi della Svizzera in quanto membro dell’OMC. </p>
<p class="absatzvor-kurs man-font-style-italic man-space-before-8">UE</p>
<p class="absatz man-space-before-4">Le considerazioni generali espresse al numero 4.4.2 in merito all’Accordo di libero scambio e all’Accordo agricolo con l’UE valgono anche per il controprogetto indiretto. </p>
<p class="absatz man-space-before-4"><i>Accordo di libero scambio:</i> poiché eventuali restrizioni al commercio sono ammissibili alle stesse condizioni previste dal diritto dell’OMC (v. commenti al n. 4.4.2), per quanto riguarda la compatibilità del controprogetto indiretto con l’Accordo di libero scambio si rinvia alle considerazioni relative all’OMC. </p>
<p class="absatz man-space-before-4"><i>Accordo agricolo:</i> le considerazioni espresse al numero 4.4.2 in merito all’Accordo agricolo valgono anche per il controprogetto indiretto. Occorre inoltre sottolineare che, nel quadro dei negoziati per l’estensione dell’Accordo agricolo a tutta la catena alimentare (protocollo in materia di sicurezza alimentare) conclusisi materialmente il 20 dicembre 2024 quale parte del pacchetto Svizzera-UE, l’UE e la Svizzera hanno concordato un’eccezione dall’obbligo di recepimento dinamico del diritto per quanto riguarda il divieto di importazione di pellicce e prodotti di pellicceria ottenuti infliggendo sofferenze agli animali. Dopo l’entrata in vigore del protocollo in materia di sicurezza alimentare, la Svizzera potrebbe pertanto mantenere il divieto di importazione e transito di pellicce e prodotti di pellicceria ottenuti infliggendo sofferenze agli animali previsto dal controprogetto indiretto anche qualora l’iniziativa dei cittadini europei «Fur Free Europe» venisse respinta. </p>
<p class="absatz man-space-before-4">Nel caso in cui l’iniziativa «Fur Free Europe» non venisse accolta e il protocollo in materia di sicurezza alimentare non dovesse entrare in vigore, a tempo debito e a seconda della reazione dell’UE occorrerebbe valutare come affrontare la controversia nel quadro dell’Accordo agricolo vigente. </p>
</div></section><section id="lvl_6/lvl_6.5/lvl_6.5.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.5/lvl_6.5.3">6.5.3 Forma dell’atto</a>
</h3>
<div class="collapseable"><p class="absatzvor man-space-before-8">Conformemente all’articolo 22 capoverso 1 LParl, l’Assemblea federale emana sotto forma di legge federale tutte le disposizioni importanti che contengono norme di diritto. Il progetto include disposizioni importanti che contengono norme di diritto, in quanto prevede restrizioni al libero commercio e, contestualmente, degli obblighi per gli importatori, nonché la possibilità per lo Stato di limitare i diritti di proprietà in caso di inadempimento degli obblighi in questione.</p></div></section><section id="lvl_6/lvl_6.5/lvl_6.5.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.5/lvl_6.5.4">6.5.4 Subordinazione al freno alle spese</a>
</h3>
<div class="collapseable"><p class="absatzvor man-space-before-8">Il progetto non contiene né nuove disposizioni in materia di sussidi né nuovi crediti d’impegno.</p></div></section><section id="lvl_6/lvl_6.5/lvl_6.5.5"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.5/lvl_6.5.5">6.5.5 Delega di competenze legislative</a>
</h3>
<div class="collapseable"><p class="absatzvor man-space-before-8">La definizione dei metodi di produzione considerati causa di sofferenze per gli animali (art. 14<i>a </i>cpv. 3) e delle deroghe al divieto di importazione e di transito (art. 14<i>a </i>cpv. 4) compete al Consiglio federale, che emanerà anche le disposizioni esecutive concernenti il programma di certificazione (art. 14<i>b</i> cpv. 2).</p></div></section><section id="lvl_6/lvl_6.5/lvl_6.5.6"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.5/lvl_6.5.6">6.5.6 Protezione dei dati</a>
</h3>
<div class="collapseable">
<p class="absatzvor man-space-before-8">L’attuazione del progetto non prevede né il trattamento di dati personali né altre misure che potrebbero avere ripercussioni sulla protezione dei dati. Il progetto non ha dunque alcuna rilevanza sotto il profilo della protezione dei dati.</p>
<p class="abstand1seite man-space-before-0"></p>
</div></section>
</div></section>
</div></section></main>
</div></body>
</html>
