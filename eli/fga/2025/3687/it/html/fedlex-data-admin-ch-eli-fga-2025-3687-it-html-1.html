<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<title>input-it</title>
</head>
<body><div id="lawcontent">
<div id="preface">
<!--25.088--><p class="srnummer man-space-after-18">25.088</p>
<h1 class="erlasstitel botschafttitel">Messaggio <br>concernente la revisione parziale della legge <br>sul Tribunale federale</h1>
<h2 class="botschaftkurztitel man-space-before-4">(Legge sul Tribunale federale, LTF)</h2>
<p class="botschaftdatum man-space-before-3">del 5 dicembre 2025</p>
<p class="botschaftlinie man-space-before-10"></p>
<p class="salutation man-space-before-3">Onorevoli presidenti e consiglieri, </p>
<p class="absatzvor man-space-before-8">con il presente messaggio vi sottoponiamo, per approvazione, il disegno di revisione parziale della legge sul Tribunale federale. Nel contempo, vi proponiamo di togliere dal ruolo i seguenti interventi parlamentari: </p>
<p></p>
<div class="table"><table border="1">
			
			
			<tr>
				
				
				<td>
					
					<p class="man-template-tab-krpr man-space-before-4">2022</p>
				</td>
				<td>
					
					<p class="man-template-tab-krpr man-space-before-4">M</p>
				</td>
				<td>
					
					<p class="man-template-tab-krpr man-space-before-4">22.4249</p>
				</td>
				<td>
					
					<p class="man-template-tab-krpr man-space-before-4">Aumento dei limiti massimi delle tasse di giustizia riscosse dal Tribunale federale, dal Tribunale amministrativo federale e dal Tribunale penale federale<br>(N 5.12.2022, Commissione della gestione CN; S 14.12.2022)</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4">2022</p>
				</td>
				<td>
					
					<p class="man-template-tab-krpr man-space-before-4">M</p>
				</td>
				<td>
					
					<p class="man-template-tab-krpr man-space-before-4">22.4250</p>
				</td>
				<td>
					
					<p class="man-template-tab-krpr man-space-before-4">Aumento dei limiti massimi delle tasse di giustizia riscosse dal Tribunale federale, dal Tribunale amministrativo federale e dal Tribunale penale federale<br>(S 14.12.2022, Commissione della gestione CS)</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4">2024</p>
				</td>
				<td>
					
					<p class="man-template-tab-krpr man-space-before-4">M</p>
				</td>
				<td>
					
					<p class="man-template-tab-krpr man-space-before-4">24.3023</p>
				</td>
				<td>
					
					<p class="man-template-tab-krpr man-space-before-4">Per una moderna legge sul Tribunale federale<br>(S 12.06.2024, Caroni; N 12.09.2024)</p>
				</td>
			</tr>
		</table></div>
<p class="absatzvor man-space-before-8">Gradite, onorevoli presidenti e consiglieri, l’espressione della nostra alta considerazione.</p>
<p></p>
<div class="table layout-table"><table>
			
			
			<tr>
				
				<td>
					
					<p class="unterschriftenfi1 man-space-before-24">5 dicembre 2025</p>
				</td>
				<td>
					
					<p class="unterschriftenfi1 man-space-before-24">In nome del Consiglio federale svizzero:</p>
					<p class="unterschriftenfi man-space-before-6">La presidente della Confederazione, Karin Keller-Sutter<br>Il cancelliere della Confederazione, Viktor Rossi</p>
				</td>
			</tr>
		</table></div>
<p class="absatz man-space-before-4"></p>
<p class="absatz man-space-before-4"></p>
<p class="titeluebersicht man-space-after-13 man-font-weight-bold">Compendio</p>
<p class="absatzkurs man-font-style-italic man-space-before-4"><b>La revisione parziale della legge sul Tribunale federale (LTF), vertente sull’organizzazione giudiziaria federale, riprende gli elementi della fallita riforma del 2018 tecnicamente validi e in grado di ottenere il consenso politico necessario. Le singole modifiche, sebbene di minore importanza, nel loro insieme permettono di migliorare nettamente la situazione giuridica e di consolidare la certezza del diritto.</b></p>
<p class="zwischentitel man-space-before-8 man-font-weight-bold"><i>Situazione iniziale</i></p>
<p class="absatzkurs man-font-style-italic man-space-before-4">La revisione totale della legge sul Tribunale federale del 2018 (grande revisione della LTF) è stata bocciata in Parlamento nel 2020, non da ultimo a causa delle controversie sulla collocazione del ricorso sussidiario in materia costituzionale nel nuovo sistema ricorsuale. L’obiettivo dell’epoca era di sgravare il Tribunale federale e di colmare le lacune della tutela giurisdizionale. Il progetto prevedeva tuttavia anche numerose modifiche minori riguardanti l’organizzazione del tribunale, la codificazione della giurisprudenza e taluni aspetti procedurali. Il postulato Caroni 20.4399 Per una moderna legge sul Tribunale federale incaricava quindi il Consiglio federale di riproporre gli elementi validi e sostenibili della grande revisione della LTF. Il Consiglio federale ha adottato il rapporto in adempimento di tale postulato il 24 gennaio 2024. La presente revisione parziale si fonda sulle proposte di riforma del 2018 che tale rapporto ritiene ancora opportune e in grado di ottenere il consenso politico necessario. A tali proposte si aggiungono singole modifiche, per lo più di carattere tecnico, volte a migliorare la situazione giuridica e la certezza del diritto. Il progetto adempie inoltre la mozione Caroni 24.3023 Per una moderna legge sul Tribunale federale.</p>
<p class="zwischentitel man-space-before-8 man-font-weight-bold"><i>Contenuto del progetto</i></p>
<p class="absatzkurs man-font-style-italic man-space-before-4">La presente revisione «minore» della LTF attua le proposte di riforma del 2018 che il rapporto in adempimento del postulato 20.4399 giudica ancora valide e in grado di raccogliere il consenso politico necessario. Modifica alcune disposizioni della LTF e di altri atti normativi relativi all’organizzazione giudiziaria svizzera (in particolare la legge federale sulla procedura amministrativa, la legge sul Tribunale amministrativo federale o la legge sull’organizzazione delle autorità penali), in primo luogo per precisare e armonizzare il diritto in vigore e codificare la giurisprudenza. Sotto il profilo materiale, si tratta di piccoli ritocchi organizzativi e dell’adeguamento di alcuni aspetti procedurali, ad esempio una disposizione esplicita sul termine di prescrizione del risarcimento in caso di gratuito patrocinio e la possibilità di applicare la procedura del giudice unico anche alle domande. Alle proposte riprese sono inoltre andate ad aggiungersi ulteriori piccole migliorie procedurali e organizzative, in particolare il potere di rappresentanza dei dipartimenti in sede di azione (art. 120 LTF).</p>
<p class="absatz man-space-before-4"></p>
<p class="titelbotschaftinnen man-space-after-18">Messaggio</p>
</div>
<main id="maintext"><section id="lvl_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_1">1 Situazione iniziale</a>
</h1>
<div class="collapseable">
<section id="lvl_1/lvl_1.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.1">1.1 Necessità di agire e obiettivi</a>
</h2>
<div class="collapseable">
<p class="absatzvor man-space-before-8">Il 24 gennaio 2024 il Consiglio federale ha approvato il rapporto «Revisionsbedarf Bundesgerichtsgesetz» (disponibile soltanto in tedesco e francese) in adempimento del postulato 20.4399 Per una moderna legge sul Tribunale federale, depositato il 2 dicembre 2020 dal consigliere agli Stati Caroni. Il rapporto illustra le riforme proposte nella fallita revisione della legge del 17 giugno 2005<sup><a href="#fn-d46386e169" id="fnbck-d46386e169">1</a></sup> sul Tribunale federale (LTF) del 2018 («grande revisione») che l’Esecutivo continua a ritenere valide e in grado di ottenere il consenso politico necessario. Sulla base di questa analisi il Consiglio federale ha incaricato il Dipartimento federale di giustizia e polizia (DFGP) di sottoporgli un avamprogetto che riprenda le modifiche tecniche meno controverse del disegno del 2018. Il 26 febbraio 2024 è stata depositata la mozione Caroni 24.3023 Per una moderna legge sul Tribunale federale.</p>
<p class="absatz man-space-before-4">Il Consiglio federale ha giudicato valide e in grado di ottenere il consenso politico necessario in particolare alcune precisazioni e armonizzazioni del diritto vigente, la codificazione della giurisprudenza, ma anche l’adeguamento organizzativo e alcune piccole modifiche procedurali, tra le quali il termine di prescrizione del risarcimento in caso di gratuito patrocinio o l’applicazione della procedura del giudice unico (v. n. 4).</p>
<p class="absatz man-space-before-4">La presente revisione «minore» della LTF intende ottimizzare sotto il profilo tecnico la situazione giuridica e rafforzare la certezza del diritto; non mira più a migliorare l’efficacia della tutela giurisdizionale né a sgravare il Tribunale federale e inoltre rinuncia espressamente a limitare il ricorso sussidiario in materia costituzionale.</p>
<p class="absatz man-space-before-4">Dal 2018 è inoltre emersa la necessità di altre lievi modifiche dell’organizzazione giudiziaria federale; pertanto, il disegno contiene anche adeguamenti minori non previsti dalla revisione del 2018, ma comunque utili a consolidare la situazione giuridica e la certezza del diritto. Il progetto è inoltre stato rielaborato alla luce dei pareri presentati nella procedura di consultazione (v. n. 2).</p>
<div class="footnotes"><p id="fn-d46386e169"><sup><a href="#fnbck-d46386e169">1</a></sup><sup></sup>  <a href="https://fedlex.data.admin.ch/vocabulary/legal-taxonomy/5575" target="_blank" data-rs-uri="https://fedlex.data.admin.ch/eli/cc/2006/218" data-rs="173.110" data-lang="it">RS <b>173.110</b></a></p></div>
</div></section><section id="lvl_1/lvl_1.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.2">1.2 Alternative esaminate e opzione scelta</a>
</h2>
<div class="collapseable">
<p class="absatzvor man-space-before-8">Nel rapporto in adempimento del postulato 20.4399,<i> </i>il Consiglio federale aveva già respinto le varianti seguenti:</p>
<dl class="man-space-after-0">
<dt class="man-space-before-4">
<i>–</i><i> </i>
</dt>
<dd class="man-space-before-4">
<i></i><i>Integrare le modifiche in occasione di altri progetti</i><i>:</i> nell’attesa di un eventuale mandato parlamentare, il Consiglio federale avrebbe potuto proporre singoli elementi della riforma in occasione di altri progetti vertenti sull’organizzazione giudiziaria federale. Tuttavia, questo approccio prudenziale non garantisce che tutte le proposte in grado di raccogliere un ampio consenso vengano attuate in tempi utili, anzi cela il rischio che non vengano attuate affatto. Sarebbe ad esempio difficile inserire in un altro progetto le proposte di riforma dell’organizzazione giudiziaria. Inoltre, la responsabilità dei vari progetti di riforma spetterebbe di volta in volta a un dipartimento diverso, con conseguenti problemi di coordinamento.</dd>
<dt class="man-space-before-4"><i> </i></dt>
<dd class="man-space-before-4">
<i>Riforma più incisiva:</i> il Consiglio federale avrebbe potuto optare per un progetto più ambizioso che comprendesse, oltre alle modifiche di carattere tecnico, anche una riforma in grado di sgravare il Tribunale federale; ma in genere la contropartita consiste nell’indebolire la tutela giurisdizionale o, viceversa, nel rafforzarla, il che va ad aumentare l’onere dell’Alta Corte anziché diminuirlo. Riforme di questo tipo sono generalmente controverse in termini politici<sup><a href="#fn-d46386e217" id="fnbck-d46386e217">2</a></sup>, come hanno confermato anche diversi pareri espressi in sede di consultazione. Integrare ulteriori disposizioni nel progetto potrebbe quindi ritardare l’attuazione di modifiche tecnicamente valide che non presentano alcun problema.</dd>
</dl>
<div class="footnotes"><p id="fn-d46386e217"><sup><a href="#fnbck-d46386e217">2</a></sup><sup></sup>  Cfr. in proposito il rapporto del 24 gen. 2024 in adempimento del postulato 20.4399, n. 4.3.3 (disponibile soltanto in francese e tedesco).</p></div>
</div></section><section id="lvl_1/lvl_1.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.3">1.3 Rapporto con il programma di legislatura e il piano finanziario, nonché con le strategie del Consiglio federale</a>
</h2>
<div class="collapseable">
<p class="absatzvor man-space-before-8">Il progetto non è annunciato né nel messaggio del 24 gennaio 2024<sup><a href="#fn-d46386e230" id="fnbck-d46386e230">3</a></sup> sul programma di legislatura 2023–2027 né nel decreto federale del 6 giugno 2024<sup><a href="#fn-d46386e243" id="fnbck-d46386e243">4</a></sup> sul programma di legislatura 2023–2027.</p>
<div class="footnotes">
<p id="fn-d46386e230"><sup><a href="#fnbck-d46386e230">3</a></sup><sup></sup>  <a href="https://fedlex.data.admin.ch/eli/fga/2024/525" target="_blank">FF <b>2024 </b>525</a></p>
<p id="fn-d46386e243"><sup><a href="#fnbck-d46386e243">4</a></sup><sup></sup>  <a href="https://fedlex.data.admin.ch/eli/fga/2024/1440" target="_blank">FF <b>2024 </b>1440</a></p>
</div>
</div></section><section id="lvl_1/lvl_1.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.4">1.4 Interventi parlamentari</a>
</h2>
<div class="collapseable">
<p class="absatzvor man-space-before-8">Il progetto attua la mozione 24.3023 Per una moderna legge sul Tribunale federale, depositata dal consigliere agli Stati Andrea Caroni il 26 febbraio 2024 poco dopo l’adozione del rapporto in adempimento del postulato 20.4399. Il Consiglio federale ha proposto di accogliere la mozione in quanto in linea con il proprio approccio; il Consiglio degli Stati la ha accolta il 12 giugno 2024, il Consiglio nazionale il 12 settembre 2024. La mozione chiede al Consiglio federale di presentare le modifiche legislative necessarie per attuare i miglioramenti tecnici della legislazione sul Tribunale federale illustrati nel rapporto del 24 gennaio 2024 in adempimento del postulato 20.4399, il che corrisponde agli obiettivi del presente disegno.</p>
<p class="absatz man-space-before-4">Anche le richieste delle mozioni 22.4250 e 22.4249 «Aumento dei limiti massimi delle tasse di giustizia riscosse dal Tribunale federale, dal Tribunale amministrativo federale e dal Tribunale penale federale», depositate dalle Commissioni della gestione dei due Consigli, sono considerate nel disegno, almeno nella misura in cui non siano già state integrate nella revisione della legge del 25 giugno 1954<sup><a href="#fn-d46386e263" id="fnbck-d46386e263">5</a></sup> sui brevetti (LBI). Gli articoli 63 e 65 della legge federale del 20 dicembre 1968<sup><a href="#fn-d46386e275" id="fnbck-d46386e275">6</a></sup> sulla procedura amministrativa (PA) sono già stati modificati di conseguenza<sup><a href="#fn-d46386e287" id="fnbck-d46386e287">7</a></sup>.</p>
<div class="footnotes">
<p id="fn-d46386e263"><sup><a href="#fnbck-d46386e263">5</a></sup><sup></sup>  <a href="https://fedlex.data.admin.ch/vocabulary/legal-taxonomy/5975" target="_blank" data-rs-uri="https://fedlex.data.admin.ch/eli/cc/1955/871_893_899" data-rs="232.14" data-lang="it">RS <b>232.14</b></a></p>
<p id="fn-d46386e275"><sup><a href="#fnbck-d46386e275">6</a></sup><sup></sup>  <a href="https://fedlex.data.admin.ch/vocabulary/legal-taxonomy/5059" target="_blank" data-rs-uri="https://fedlex.data.admin.ch/eli/cc/1969/737_757_755" data-rs="172.021" data-lang="it">RS <b>172.021</b></a></p>
<p id="fn-d46386e287"><sup><a href="#fnbck-d46386e287">7</a></sup><sup></sup>  <a href="https://fedlex.data.admin.ch/eli/fga/2024/685" target="_blank">FF <b>2024</b> 685 </a>e messaggio del 16 nov. 2022 concernente la modifica della legge sui brevetti, <a href="https://fedlex.data.admin.ch/eli/fga/2023/7" target="_blank">FF <b>2023 </b>7</a>, pag. 54 seg.; cfr. anche art. 64 cpv. 4 D-LTF. </p>
</div>
</div></section>
</div></section><section id="lvl_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_2">2 Procedura preliminare, in particolare procedura di consultazione </a>
</h1>
<div class="collapseable">
<section id="lvl_2/lvl_2.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.1">2.1 Avamprogetto</a>
</h2>
<div class="collapseable">
<p class="absatzvor man-space-before-8">L’avamprogetto si basa sui risultati del rapporto del 24 gennaio 2024 in adempimento del postulato 20.4399 e si prefigge di riprendere le proposte del progetto del 2018 tuttora valide e in grado di ottenere il necessario consenso politico. Esso contiene pertinenti modifiche della legge sul Tribunale federale nonché di altri atti normativi vertenti sull’organizzazione giudiziaria federale. Gli adeguamenti riguardano singoli aspetti della procedura dinanzi al Tribunale federale – che nel suo insieme non subisce cambiamenti sostanziali – come, ad esempio, la soppressione di un’eccezione alla composizione di cinque giudici o la riduzione dei termini di ricorso. Le revisioni di altri atti normativi è soprattutto la conseguenza delle pertinenti modifiche della LTF. L’avamprogetto contiene anche alcuni adeguamenti minori la cui necessità è emersa dopo il 2018. </p>
<p class="absatz man-space-before-4">Il 6 dicembre 2024 il Consiglio federale ha avviato la consultazione sull’avamprogetto di modifica della legge sul Tribunale federale<sup><a href="#fn-d46386e317" id="fnbck-d46386e317">8</a></sup>. La consultazione è durata fino al 21 marzo 2025. </p>
<p class="absatz man-space-before-4">Sono stati presentati 47 pareri da parte di 25 Cantoni, quattro partiti rappresentati nell’Assemblea federale, due organizzazioni mantello dell’economia, due tribunali della Confederazione e 10 organizzazioni interessate nonché 4 privati. </p>
<div class="footnotes"><p id="fn-d46386e317"><sup><a href="#fnbck-d46386e317">8</a></sup><sup></sup>  I documenti relativi alla consultazione sono reperibili all’indirizzo: www.admin.ch &gt; Diritto federale &gt; Procedure di consultazione &gt; Procedure di consultazione concluse &gt; 2024 &gt; DFGP. </p></div>
</div></section><section id="lvl_2/lvl_2.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.2">2.2 Riassunto dei risultati della consultazione</a>
</h2>
<div class="collapseable">
<p class="absatzvor man-space-before-8">Tutti i partecipanti alla consultazione, eccetto uno, sostengono espressamente il progetto, pur proponendo alcuni adeguamenti specifici L’Unione democratica di centro lo respinge, ritenendo che non affronti problemi urgenti e, in particolare, non limiti la legittimazione ricorsuale. </p>
<p class="absatz man-space-before-4">L’aumento della soglia massima delle tasse di giustizia (art. 65 cpv. 5 e 6 AP-LTF) è stato criticato da diversi partecipanti alla consultazione. Le organizzazioni mantello dell’economia, diverse organizzazioni interessate e due privati temono che tale aumento possa nuocere alla Svizzera in quanto sede di arbitrato internazionale.</p>
<p class="absatz man-space-before-4">La maggioranza dei Cantoni è favorevole all’adeguamento dell’articolo 87 capoverso 1 LTF, anche se alcuni di essi chiedono una normativa transitoria o un tempo sufficiente per l’attuazione. La nuova norma impone ai Cantoni di prevedere, sul piano cantonale, il controllo astratto delle norme degli atti normativi comunali.</p>
<p class="absatz man-space-before-4">Anche le modifiche degli articoli 97 capoverso 2 e 105 capoverso 3 LTF, riguardanti l’accertamento dei fatti, sono state in parte rifiutate, in particolare dal Tribunale federale (vedi n. 2.3).</p>
<p class="absatz man-space-before-4">Alcuni partecipanti segnalano infine che occorre precisare l’articolo 112 LTF o propongono modifiche più estese.</p>
</div></section><section id="lvl_2/lvl_2.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.3">2.3 Parere del Tribunale federale</a>
</h2>
<div class="collapseable">
<p class="absatzvor man-space-before-8">Nel suo parere del 19 marzo 2025, il Tribunale federale ha respinto due delle modifiche proposte, riguardanti rispettivamente l’accertamento dei fatti nell’ambito del diritto di voto (art. 97 cpv. 2 e 105 cpv. 3 D-LTF) e la nuova impostazione dello scambio di opinioni secondo l’articolo 23 LTF.</p>
<p class="absatz man-space-before-4">Il parere del Tribunale federale è qui riprodotto integralmente (in traduzione italiana) conformemente al numero 4.3.4 del Protocollo d’intesa del 1° maggio 1998<sup><a href="#fn-d46386e347" id="fnbck-d46386e347">9</a></sup> fra il Consiglio federale e il Tribunale federale concernente le consultazioni relative a leggi in generale e allo statuto del Tribunale federale in particolare:</p>
<dl class="man-space-after-0">
<dt class="man-space-before-4"><b> </b></dt>
<dd class="man-space-before-4">
<b></b><b> </b><b>Consultazione del Tribunale federale sulla proposta di revisione parziale della legge sul Tribunale federale (LTF)</b>
</dd>
<dt class="man-space-before-4"></dt>
<dd class="man-space-before-4">Il Tribunale federale è stato invitato a presentare il suo parere nella succitata consultazione, per la qual cosa porgiamo vivi ringraziamenti. A tale riguardo facciamo riferimento alla comunicazione del 20 settembre 2024, inviata dal Segretario generale nell’ambito della consultazione degli uffici.</dd>
<dt class="man-space-before-4"> </dt>
<dd class="man-space-before-4"> <inl>Il Tribunale federale respinge due delle modifiche proposte. La prima riguarda la possibilità di esaminare i fatti nell’ambito del diritto di voto dei cittadini o di un ricorso contro un atto normativo cantonale, se nessun tribunale ha giudicato in qualità di autorità di grado immediatamente inferiore al Tribunale federale (cfr. art. 97 cpv. 2 e 105 cpv. 3 AP-LTF). La seconda introduce la facoltà per due giudici di una corte di chiedere uno scambio di opinioni tra le corti interessate </inl>(art. 23 cpv. 2<sup>bis</sup> e cpv. 4 AP-LTF).</dd>
<dt class="man-space-before-4"><b> </b></dt>
<dd class="man-space-before-4">
<b></b><b> </b><b>I.</b><b> </b><b>Art.</b><b> </b><b>97</b><b> </b><b>cpv.</b><b> </b><b>2</b><b> </b><b>e</b><b> </b><b>105</b><b> </b><b>cpv.</b><b> </b><b>3</b><b> </b><b>AP-LTF</b>
</dd>
<dt class="man-space-before-4"> </dt>
<dd class="man-space-before-4"> Il Tribunale federale non è un’autorità incaricata dell’esame dei fatti. Ciò non rientra nelle attribuzioni di un tribunale supremo. La prevista revisione parziale non deve in nessun caso far aumentare l’attuale mole di lavoro del Tribunale federale. La modifica che si prefigge di sopprimere la possibilità di esaminare i fatti, prevista per l’assicurazione militare o l’assicurazione contro gli infortuni negli articoli 97 capoverso 2 e 105 capoverso 3 LTF, va nella giusta direzione e va quindi appoggiata. Tuttavia, è paradossale sopprimere tale esame in due settori introducendolo nel contempo per i diritti politici e il controllo astratto delle norme. Questa modifica eccede nettamente l’obiettivo della revisione di apportare piccoli ritocchi organizzativi (cfr. lettera del DFGP del 6 dicembre 2024). Inoltre, una tale estensione del potere d’esame del Tribunale federale non è materialmente giustificata.</dd>
<dt class="man-space-before-4"> </dt>
<dd class="man-space-before-4"> <inl>La modifica prevista si pone per di più in diretta contraddizione con il ruolo del Tribunale federale sancito negli articoli 188 e 189 della Costituzione federale (Cost.). Il Tribunale federale deve operare esclusivamente come autorità di impugnazione, concentrarsi sulla valutazione delle questioni di diritto ed essere sgravato dalla valutazione delle questioni di fatto. Concretizzare la garanzia della via giudiziaria (art. 29</inl><i><inl>a</inl></i><inl> Cost.) sotto il profilo istituzionale spetta alle autorità inferiori. Il conferimento della competenza di accertare i fatti è pertanto contrario al sistema.</inl>
</dd>
<dt class="man-space-before-4"><b><i> </i></b></dt>
<dd class="man-space-before-4">
<b><i></i></b><b><i> </i></b><b><i>A.  Diritti politici</i></b>
</dd>
<dt class="man-space-before-4"> </dt>
<dd class="man-space-before-4"> Il Tribunale federale si è espresso in modo dettagliato su questo tema nel suo parere del 28 marzo 2024 sulle proposte di modifica della legge federale del 17 dicembre 1976 sui diritti politici (LDP)<sup><a href="#fn-d46386e528" id="fnbck-d46386e528">10</a></sup>. Conferma la posizione contraria, già motivata nel parere, al previsto conferimento della competenza di libero esame dei fatti nell’ambito dei diritti politici.</dd>
<dt class="man-space-before-4"> </dt>
<dd class="man-space-before-4"> <inl>Le modifiche proposte comporterebbero una </inl><b><inl>notevole estensione della competenza </inl></b><inl>del Tribunale federale nell’ambito dei diritti politici, soprattutto a livello federale, ma anche cantonale. L’attribuzione di tale competenza aggiuntiva, contraria al sistema, porterebbe i ricorrenti a sollevare più frequentemente censure relative ai fatti, che il Tribunale dovrebbe esaminare in modo molto più approfondito rispetto a oggi. Probabilmente ne risulterebbe un </inl><b><inl>onere molto più importante </inl></b><inl>sotto il profilo organizzativo e del personale, sebbene l’accertamento dei fatti in prima istanza non rientri, secondo la Costituzione, nelle attribuzioni del Tribunale federale. </inl>
</dd>
<dt class="man-space-before-4"> </dt>
<dd class="man-space-before-4"> <inl>La garanzia della via giudiziaria (art. 29</inl><i><inl>a</inl></i><inl> e 34 cpv. 1 Cost.) deve essere attuata anche nell’ambito dei diritti politici, ma in modo conforme al sistema. Pertanto, il Tribunale federale ha già proposto nella consultazione sulla revisione della LDP di istituire un </inl><b><inl>tribunale quale istanza inferiore per tutti i ricorsi in materia di diritti politici</inl></b><inl>: un tribunale cantonale per le cause riguardanti i diritti politici cantonali (modificando di conseguenza l’art. 88 cpv. 2 LTF) e il Tribunale amministrativo federale per le cause riguardanti i diritti politici federali (modificando di conseguenza l’art. 77 cpv. 1 LDP). La normativa sui termini di trattamento deve continuare a garantire che la procedura di ricorso in due istanze rispetti le esigenze temporali, in particolare per le elezioni nel Consiglio nazionale.</inl>
</dd>
<dt class="man-space-before-4"><b><i> </i></b></dt>
<dd class="man-space-before-4">
<b><i></i></b><b><i> </i></b><b><i>B.  Controllo astratto delle norme</i></b>
</dd>
<dt class="man-space-before-4"> </dt>
<dd class="man-space-before-4"> <inl>Sancire per legge la competenza di accertare i fatti per quanto riguarda il controllo astratto degli atti normativi cantonali è </inl><b><inl>problematico e inutile</inl></b><inl>. Solitamente, nell’ambito del controllo astratto non occorre valutare fatti concreti, ma va giudicata la compatibilità di un atto normativo cantonale con il diritto di rango superiore; l’accertamento dei fatti non è quindi, in linea di massima, necessario. Conferire espressamente per legge al Tribunale federale il compito di accertare i fatti potrebbe indurre i ricorrenti a ritenere erroneamente che il Tribunale federale svolge una procedura probatoria, a censurare l’accertamento dei fatti e a presentare mezzi di prova. Nel controllo astratto delle norme dinanzi al Tribunale federale occorre tuttavia evitare di spostare la discussione sui fatti, tanto più che, come già rilevato, vanno giudicate questioni di diritto (compatibilità di una norma con il diritto federale, cfr. art. 49 Cost.) e non, in linea di massima, questioni di fatto. La modifica proposta susciterebbe pertanto false aspettative. Inoltre, non si vedono motivi né giuridici né pratici per conferire al Tribunale federale il compito di esaminare liberamente i fatti nell’ambito del controllo astratto delle norme. Nessun aspetto dell’articolo 29</inl><i><inl>a</inl></i><inl> Cost. giustifica un tale conferimento di competenze.</inl>
</dd>
<dt class="man-space-before-4"><b> </b></dt>
<dd class="man-space-before-4">
<b></b><b> </b><b>II. </b><b>Art. 23 cpv. </b><b>2</b><b><sup>bis</sup></b><b> e cpv. 4 AP-LTF</b>
</dd>
<dt class="man-space-before-4"> </dt>
<dd class="man-space-before-4"> <inl>Secondo il diritto vigente, uno scambio di opinioni tra le corti interessate deve essere richiesto dalla maggioranza dei membri di una corte. La disposizione secondo cui bastano due giudici per chiedere tale procedura rappresenta </inl><b><inl>una modifica </inl></b><inl>sostanziale</inl><b><inl> del sistema </inl></b><inl>e potrebbe ledere non soltanto il funzionamento del Tribunale federale, ma anche la sua immagine. Inoltre, è </inl><b><inl>difficilmente compatibile con il principio di pubblicità e con le disposizioni della LTF sulla pubblicità delle deliberazioni.</inl></b>
</dd>
<dt class="man-space-before-4"> </dt>
<dd class="man-space-before-4"> Innanzitutto, va sottolineato che lo scambio tra le corti secondo la procedura di cui all’articolo 23 LTF è lungo e complesso. Deve pertanto essere limitato ai casi in cui risulta veramente fondato; in quest’ottica, riservare tale procedura ai soli casi in cui la maggioranza dei membri di una corte la ritiene utile riduce considerevolmente il rischio che vi si ricorra in maniera eccessiva. Ridurre il quorum, permettendo a due giudici di chiedere tale procedura, farà immancabilmente lievitare il numero di casi e renderà più complicato prendere decisioni in determinate situazioni. </dd>
<dt class="man-space-before-4"> </dt>
<dd class="man-space-before-4"> Inoltre, non è da escludere che due giudici di opinione minoritaria in seno a una corte tentino, applicando la modifica proposta dell’articolo 23 LTF, di ampliare il collegio per ottenere un’altra maggioranza. Autorizzare una tale pratica potrebbe mettere a rischio l’unità e il principio di collegialità nella corte in questione, indispensabili per il funzionamento efficiente della giustizia. </dd>
<dt class="man-space-before-4"><span style="color: #080807;"> </span></dt>
<dd class="man-space-before-4">
<span style="color: #080807;"></span><span style="color: #080807;"> </span><span style="color: #080807;">Inoltre, la procedura di cui all’articolo 23 LTF parte dal presupposto che la corte da cui emana la richiesta si fondi su una decisione concreta che essa stessa ha preso. Per prendere tale decisione, nei casi in cui non vi è unanimità l’articolo 58 capoverso 1 lettera b LTF prescrive la convocazione di una se</span><span style="color: #080807;">duta pubblica nella quale i giudici esprimono le loro opinioni e votano una soluzione. Alla fine della seduta, se due giudici di opinione minoritaria chiedessero la procedura di cui alla modifica proposta dell’articolo 23 LTF (a prescindere dal fatto che sia giustificato o no), il presidente dovrebbe comunicare alle parti che la sentenza non può essere pronunciata perché altre corti devono potersi esprimere. Tale procedura ostacola il principio di pubblicità della presa di decisioni previsto all’articolo 58 LTF nei casi in cui non vi è unanimità. Vanifica inoltre qualsiasi prevedibilità della composizione del collegio giudicante, perché la procedura secondo l’articolo 23 LTF implica che i giudici deliberano in segreto con corti (e quindi giudici) che possono dichiarare che la causa le concerne o no, fatto di cui le parti verranno a sapere solo una volta presa la decisione. </span>
</dd>
<dt class="man-space-before-4"><b> </b></dt>
<dd class="man-space-before-4">
<b></b><b> </b><b>III. Conclusione</b>
</dd>
<dt class="man-space-before-4"><span style="color: #080807;"> </span></dt>
<dd class="man-space-before-4">
<span style="color: #080807;"></span><span style="color: #080807;"> </span><span style="color: #080807;">Alla luce di </span><span style="color: #080807;">quanto</span><span style="color: #080807;"> precede il Tribunale federale chiede di rinunciare alle </span><span style="color: #080807;">modifiche</span><span style="color: #080807;"> di cui agli articoli 23 capoversi 2</span><span style="color: #080807;"><sup>bis</sup></span><span style="color: #080807;"> e 4, 97 capoverso 2 e 105 capoverso 3 AP-LTF.</span>
</dd>
</dl>
<div class="footnotes">
<p id="fn-d46386e347"><sup><a href="#fnbck-d46386e347">9</a></sup><sup></sup>  <a href="https://fedlex.data.admin.ch/eli/fga/2004/301" target="_blank">FF <b>2004</b> 1347</a></p>
<p id="fn-d46386e528"><sup><a href="#fnbck-d46386e528">10</a></sup><sup></sup>  Per maggiori dettagli, si veda il parere del Tribunale federale del 28 mar. 2024 nell’ambito della consultazione sulla modifica della legge federale sui diritti politici (LDP) e dell’ordinanza sui diritti politici (ODP; consultazione 2023/15), allegato al presente documento.</p>
</div>
</div></section><section id="lvl_2/lvl_2.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.4">2.4 Valutazione dei risultati della consultazione</a>
</h2>
<div class="collapseable">
<p class="absatzvor man-space-before-8">Tutti i Cantoni e la maggioranza dei partiti e delle organizzazioni sostengono espressamente lo scopo e l’orientamento del progetto. Soltanto un partito vi si oppone, non per le singole modifiche proposte, ma perché ritiene che non si spinga abbastanza nella direzione auspicata. Secondo il Consiglio federale, le ulteriori modifiche richieste, in particolare riguardo alla limitazione della legittimazione ricorsuale nel settore del diritto della costruzione e della pianificazione, eccedono tuttavia il quadro della presente revisione «minore» della LTF. Si può inoltre fare riferimento al postulato Caroni 24.3637 del 13 giugno 2024 Limitare nuovamente le opposizioni agli interessi degni di protezione<sup><a href="#fn-d46386e754" id="fnbck-d46386e754">11</a></sup>.</p>
<p class="absatz man-space-before-4">Il Consiglio federale rinuncia alla modifica dell’articolo sul cambiamento della giurisprudenza e sul pregiudizio (art. 23 cpv. 2<sup>bis</sup> e 4 AP-LTF), tenendo conto in particolare del parere del Tribunale federale. Mantiene invece le modifiche, pure criticate dal Tribunale federale, degli articoli 97 capoverso 2 (adeguandone la formulazione ambigua) e 105 capoverso 3 LTF. La prevista modifica di legge da un lato precisa che il Tribunale federale deve accertare i fatti se non vi è un’autorità inferiore, come già avviene oggi, e, dall’altro, intende consolidare la realizzazione della garanzia della via giudiziaria se, in materia di diritto di voto, nessun tribunale ha deciso in qualità di autorità inferiore.</p>
<p class="absatz man-space-before-4">Il Consiglio federale propone un’ulteriore modifica (art. 40<i>a</i> D-LTF) per rendere possibile la rappresentanza del figlio anche nella procedura dinanzi al Tribunale federale (cfr. art. 299 del Codice di procedura civile [CPC]<sup><a href="#fn-d46386e772" id="fnbck-d46386e772">12</a></sup>).</p>
<p class="absatz man-space-before-4">Il Consiglio federale ha preso atto delle numerose critiche in merito all’aumento dei limiti massimi delle tasse di giustizia nell’articolo 65 capoversi 5 e 6 AP-LTF. Ha pertanto scartato la modifica del capoverso 5, così come prevista nell’avamprogetto. In questo modo è al contempo possibile uniformare le regole sull’aumento (straordinario) dei limiti massimi delle tasse di giustizia nella PA, nella legge del 19 marzo 2010<sup><a href="#fn-d46386e786" id="fnbck-d46386e786">13</a></sup> sull’organizzazione delle autorità penali (LOAP) e nella LTF. In casi particolari, i tribunali possono raddoppiare le tasse di giustizia. Inoltre, la nuova struttura del capoverso 5 chiarisce che anche l’aumento secondo la lettera c<sup><a href="#fn-d46386e798" id="fnbck-d46386e798">14</a></sup> può intervenire solo in casi eccezionali e per motivi particolari. Non si tratta quindi di un aumento generale delle tasse di giustizia. Alla luce delle critiche sollevate, il nuovo limite massimo è stato ridotto a 500 000 franchi rispetto al milione previsto nell’avamprogetto.</p>
<p class="absatz man-space-before-4">In seguito alle modifiche degli articoli 86 capoverso 2 e 87 capoverso 1 D-LTF, alcuni Cantoni dovranno adeguare la loro organizzazione giudiziaria. Per tenere conto di questa necessità di adeguamento, il Consiglio federale propone una nuova disposizione transitoria (art. 132<i>b</i> D-LTF), ispirata ai meccanismi esistenti (art. 130 cpv. 3 e 132<i>a</i> LTF). Inoltre, due proposte di modifica inizialmente integrate solo nella LTF sono riprese anche nella legge del 17 giugno 2005<sup><a href="#fn-d46386e814" id="fnbck-d46386e814">15</a></sup> sul Tribunale amministrativo federale (art. 20 cpv. 3 e 23 cpv. 1 D-LTAF). La prima modifica riguarda l’organizzazione del tribunale e la seconda mira a riprendere nell’articolo 23 LTAF la pratica attuale in materia di decisioni di stralcio dal ruolo e di non entrata nel merito pronunciate da un giudice unico (v. n. 4.2.5). </p>
<p class="absatz man-space-before-4">Altre osservazioni e proposte di modifica e integrazione di singole disposizioni sono esaminate nei commenti ai rispettivi articoli (v. n. 4 segg.).</p>
<div class="footnotes">
<p id="fn-d46386e754"><sup><a href="#fnbck-d46386e754">11</a></sup><sup></sup>  Cfr. anche il comunicato stampa del 1° lug. 2025 «Opposizioni e ricorsi sono le cause principali del blocco dei progetti di edilizia abitativa», disponibile all’indirizzo www.bwo.admin.ch/it&gt;Media.</p>
<p id="fn-d46386e772"><sup><a href="#fnbck-d46386e772">12</a></sup><sup></sup>  <a href="https://fedlex.data.admin.ch/vocabulary/legal-taxonomy/6136" target="_blank" data-rs-uri="https://fedlex.data.admin.ch/eli/cc/2010/262" data-rs="272" data-lang="it">RS <b>272</b></a></p>
<p id="fn-d46386e786"><sup><a href="#fnbck-d46386e786">13</a></sup><sup></sup>  <a href="https://fedlex.data.admin.ch/vocabulary/legal-taxonomy/5641" target="_blank" data-rs-uri="https://fedlex.data.admin.ch/eli/cc/2010/444" data-rs="173.71" data-lang="it">RS <b>173.71</b></a></p>
<p id="fn-d46386e798"><sup><a href="#fnbck-d46386e798">14</a></sup><sup></sup>  Corrisponde all’art. 65 cpv. 6 AP-LTF.</p>
<p id="fn-d46386e814"><sup><a href="#fnbck-d46386e814">15</a></sup><sup></sup>  <a href="https://fedlex.data.admin.ch/vocabulary/legal-taxonomy/5621" target="_blank" data-rs-uri="https://fedlex.data.admin.ch/eli/cc/2006/352" data-rs="173.32" data-lang="it">RS <b>173.32</b></a></p>
</div>
</div></section>
</div></section><section id="lvl_3"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_3">3 Punti essenziali del progetto</a>
</h1>
<div class="collapseable">
<section id="lvl_3/lvl_3.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.1">3.1 La normativa proposta</a>
</h2>
<div class="collapseable">
<p class="absatzvor man-space-before-8">La revisione parziale concerne singole disposizioni della LTF e di altri atti normativi relativi all’organizzazione giudiziaria federale. Si tratta principalmente di precisare e armonizzare il diritto vigente e di codificare la giurisprudenza. In termini materiali, sono previsti adeguamenti minori all’organizzazione del tribunale, nonché la modifica di determinati aspetti procedurali, senza che ciò comporti tuttavia cambiamenti sostanziali. Tra questi rientrano: il disciplinamento esplicito del termine di prescrizione per la pretesa al risarcimento in caso di gratuito patrocinio; l’abrogazione di un’eccezione alla composizione di cinque giudici; nuove deroghe per la sospensione dei termini legali; e la riduzione del termine di ricorso oppure l’estensione della procedura del giudice unico anche alle domande.</p>
<p class="absatz man-space-before-4">La maggior parte delle modifiche agli altri atti normativi risulta dagli adeguamenti della LTF (p. es. art. 72 lett. a D-PA e art. 32 cpv. 1 lett. a D-LTAF in merito alle decisioni in materia di politica estera e di politica di sicurezza o art. 36 cpv. 2 del disegno della legge del 24 marzo 2000<sup><a href="#fn-d46386e838" id="fnbck-d46386e838">16</a></sup> sul personale federale [LPers] in merito alla Commissione di ricorso esterna). In alcuni casi si tratta di modifiche di tenore analogo a quelle della LTF (p. es. art. 20 cpv. 3 D-LTAF sulla durata della presidenza di una corte) o di modifiche redazionali (p. es. art. 13 cpv. 3 del disegno della legge federale del 14 dicembre 2012<sup><a href="#fn-d46386e850" id="fnbck-d46386e850">17</a></sup> sulla promozione della ricerca e dell’innovazione [LPRI]). Le modifiche indipendenti dagli adeguamenti della LTF sono poche (p. es. art. 7 cpv. 2 del disegno della legge del 5 ottobre 2007<sup><a href="#fn-d46386e862" id="fnbck-d46386e862">18</a></sup> sulla geoinformazione [LGI] in merito alle decisioni sui nomi geografici o art. 33 lett. b D-LTAF, in merito alla possibilità di ricorso contro le decisioni di prima istanza del Consiglio federale).</p>
<p class="absatz man-space-before-4">Il disegno contiene inoltre alcune modifiche che non figurano né nel disegno del 2018 né nel rapporto sul postulato del 24 gennaio 2024, ossia le seguenti: una precisazione del testo (art. 122 D-LTF), una semplificazione della procedura di azione mediante la facoltà di rappresentanza dei dipartimenti (art. 120 D-LTF), una codificazione della prassi attuale (art. 75 cpv. 4 D-PA o 23 cpv. 1 D-LTAF) e il chiarimento dei rimedi giuridici dinanzi al Tribunale amministrativo federale (art. 15 cpv. 5 D-LResp e art. 33 lett. c<sup>quater </sup>e c<sup>quinquies</sup> D-LTAF).</p>
<p class="absatz man-space-before-4">Il Consiglio federale ha anche eliminato l’articolo 23 capoversi 2<sup>bis </sup>e 4 che figuravano nell’avamprogetto, mentre ha aggiunto un nuovo articolo (40<i>a</i>)<i>,</i> riguardante la rappresentanza del figlio nella procedura dinanzi al Tribunale federale e ha previsto una disposizione transitoria (art. 132<i>b</i> D-LTF). Peraltro, due proposte di modifica della LTF sono riprese anche nella LTAF (art. 20 cpv. 3 e 23 cpv. 1 D-LTAF). </p>
<div class="footnotes">
<p id="fn-d46386e838"><sup><a href="#fnbck-d46386e838">16</a></sup><sup></sup>  <a href="https://fedlex.data.admin.ch/vocabulary/legal-taxonomy/5345" target="_blank" data-rs-uri="https://fedlex.data.admin.ch/eli/cc/2001/123" data-rs="172.220.1" data-lang="it">RS <b>172.220.1</b></a></p>
<p id="fn-d46386e850"><sup><a href="#fnbck-d46386e850">17</a></sup><sup></sup> <a href="https://fedlex.data.admin.ch/vocabulary/legal-taxonomy/6865" target="_blank" data-rs-uri="https://fedlex.data.admin.ch/eli/cc/2013/786" data-rs="420.1" data-lang="it">RS <b>420.1</b></a></p>
<p id="fn-d46386e862"><sup><a href="#fnbck-d46386e862">18</a></sup><sup></sup>  <a href="https://fedlex.data.admin.ch/vocabulary/legal-taxonomy/7338" target="_blank" data-rs-uri="https://fedlex.data.admin.ch/eli/cc/2008/388" data-rs="510.62" data-lang="it">RS <b>510.62</b></a></p>
</div>
</div></section><section id="lvl_3/lvl_3.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.2">3.2 Compatibilità tra compiti e finanze</a>
</h2>
<div class="collapseable"><p class="absatzvor man-space-before-8">La presente revisione «minore» della LTF intende migliorare sotto il profilo tecnico la legislazione. Il disegno non introduce pertanto nuovi compiti né cambia in modo rilevante il carico di lavoro del Tribunale federale.</p></div></section><section id="lvl_3/lvl_3.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.3">3.3 Attuazione</a>
</h2>
<div class="collapseable"><p class="absatzvor man-space-before-8">I Cantoni che non hanno ancora previsto un controllo normativo astratto degli atti normativi comunali devono creare le basi legali corrispondenti nella loro giurisdizione amministrativa (cfr. art. 87 cpv. 1 D-LTF). Alcuni Cantoni dovranno inoltre adeguare i loro mezzi di impugnazione per il rimborso dell’imposta preventiva a persone fisiche e le relative disposizioni procedurali (cfr. art. 86 cpv. 2 D-LTF e art. 56 D-LIP). Il nuovo articolo 132<i>b</i> capoverso 2 D-LTF e il termine biennale che prevede tengono conto delle esigenze dei Cantoni di disporre di un tempo sufficiente per i necessari adeguamenti. </p></div></section>
</div></section><section id="lvl_4"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_4">4 Commento ai singoli articoli</a>
</h1>
<div class="collapseable">
<section id="lvl_4/lvl_4.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.1">4.1 Legge sul Tribunale federale</a>
</h2>
<div class="collapseable">
<section id="lvl_4/lvl_4.1/lvl_u1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_u1">Art. 1, rubrica, nonché cpv. 1, e art. 2 cpv. 1</a>
</h3>
<div class="collapseable">
<p class="absatz man-space-before-4">Nel testo tedesco l’espressione «Recht sprechend» è sostituita con «rechtsprechend», con i necessari adeguamenti grammaticali, per riprendere la grafia utilizzata nella Costituzione federale e nella legislazione federale. La modifica riguarda l’articolo 1, rubrica, nonché capoverso 1 e l’articolo 2 capoverso 1<sup><a href="#fn-d46386e920" id="fnbck-d46386e920">19</a></sup>. </p>
<div class="footnotes"><p id="fn-d46386e920"><sup><a href="#fnbck-d46386e920">19</a></sup><sup></sup>  Cfr. p. es. art. 188 cpv. 1 Costituzione federale (<a href="https://fedlex.data.admin.ch/vocabulary/legal-taxonomy/4715" target="_blank" data-rs-uri="https://fedlex.data.admin.ch/eli/cc/1999/404" data-rs="101" data-lang="it">RS <b>101</b></a>) e art. 4 cpv. 2 lett. e legge sulla protezione dei dati (<a href="https://fedlex.data.admin.ch/vocabulary/legal-taxonomy/5993" target="_blank" data-rs-uri="https://fedlex.data.admin.ch/eli/cc/2022/491" data-rs="235.1" data-lang="it">RS <b>235.1</b></a>), nonché «Leitfaden zur deutschen Rechtschreibung», 4<sup>a</sup><sup> </sup>ed., 2017, n. marg. 2.28.</p></div>
</div></section><article id="art_17_a"><a name="a17a"></a><h6 class="heading" role="heading">
<span class="display-icon"></span><span class="external-link-icon"></span><a href="#art_17_a">Art. 17a </a>
</h6>
<div class="collapseable">
<p class="absatz man-space-before-4">L’articolo 17<i>a</i> introduce una base legale speciale per istituire una commissione di ricorso interna al Tribunale federale. Insieme alla corrispondente modifica dell’articolo 36 capoverso 2 LPers, questa disposizione crea una via di ricorso a due livelli: le decisioni sui rapporti di lavoro del personale del Tribunale federale saranno prima sottoposte alla commissione di ricorso interna e poi a quella esterna. </p>
<p class="absatz man-space-before-4">Il disegno del 2018 e il rapporto sul postulato 20.4399 contemplavano la Commissione di ricorso interna in materia di personale all’articolo 25 capoverso 2<sup>bis</sup>. Trattandosi di un organo indipendente, in termini di tecnica legislativa è tuttavia preferibile un articolo a sé stante da collocare dopo l’articolo 17 sulla Commissione amministrativa, cui competono anche determinate questioni in materia di personale. A differenza di quest’ultima e dell’attuale Commissione di ricorso (organo di ricorso secondo l’art. 28 LTF in materia di trasparenza [cfr. art. 54 segg. del regolamento del 20 novembre 2006<sup><a href="#fn-d46386e958" id="fnbck-d46386e958">20</a></sup> del Tribunale federale, RTF]), la Commissione di ricorso interna in materia di personale non deve essere composta solamente da giudici, ma avere una composizione paritetica comprendente cancellieri e personale amministrativo. La sua organizzazione compete comunque al Tribunale federale, che gode di autonomia amministrativa (cfr. art. 188 cpv. 3 Cost.<sup><a href="#fn-d46386e970" id="fnbck-d46386e970">21</a></sup> nonché art. 13 LTF), ma deve garantire un equilibrio nella composizione. Le regole di cui all’articolo 57<i>e</i> capoverso 2 della legge del 21 marzo 1997<sup><a href="#fn-d46386e985" id="fnbck-d46386e985">22</a></sup> sull’organizzazione del Governo e dell’Amministrazione possono servire da orientamento. Il Tribunale federale disciplina in un regolamento la Commissione di ricorso interna in materia di personale e la procedura (art. 17<i>a</i> cpv. 2 e art. 13 LTF). </p>
<p class="absatz man-space-before-4">Il Tribunale federale non riceve risorse supplementari in termini di finanze o di per-sonale per istituire la Commissione, ma dovrà ricorrere ai mezzi di cui già dispone. Per le disposizioni di esecuzione può avvalersi delle esperienze maturate con una precedente commissione di ricorso interna in materia di personale, il che dovrebbe consentire tempi di attuazione brevi<sup><a href="#fn-d46386e1003" id="fnbck-d46386e1003">23</a></sup>.</p>
<p class="absatz man-space-before-4">L’istituzione di una commissione di ricorso interna al Tribunale federale, per analogia con il sistema applicato fino al 30 giugno 2013<sup><a href="#fn-d46386e1025" id="fnbck-d46386e1025">24</a></sup>, soddisfa un’esigenza del personale della Corte suprema. Il Tribunale federale è l’unica autorità federale le cui decisioni in materia di diritto del personale non sono impugnabili dinanzi al Tribunale amministrativo federale. Attualmente in caso di controversie in materia di diritto del lavoro, il personale del Tribunale federale<sup><a href="#fn-d46386e1039" id="fnbck-d46386e1039">25</a></sup> può appellarsi soltanto alla commissione di ricorso speciale esterna prevista dal vigente articolo 36 capoverso 2 LPers e composta da tre presidenti dei tribunali cantonali. Il ricorso al Tribunale federale contro le decisioni di questa commissione è escluso. Di conseguenza, la commissione di ricorso di cui all’articolo 36 LPers non figura tra le autorità inferiori elencate all’articolo 86 LTF, anche perché un ricorso dinanzi al Tribunale federale equivarrebbe a una decisione di ultima istanza in propria causa, a differenza della presente proposta che prevede una commissione di ricorso interna a monte.</p>
<div class="footnotes">
<p id="fn-d46386e958"><sup><a href="#fnbck-d46386e958">20</a></sup><sup></sup>  <a href="https://fedlex.data.admin.ch/vocabulary/legal-taxonomy/5580" target="_blank" data-rs-uri="https://fedlex.data.admin.ch/eli/cc/2006/834" data-rs="173.110.131" data-lang="it">RS <b>173.110.131</b></a></p>
<p id="fn-d46386e970"><sup><a href="#fnbck-d46386e970">21</a></sup><sup></sup>  <a href="https://fedlex.data.admin.ch/vocabulary/legal-taxonomy/4715" target="_blank" data-rs-uri="https://fedlex.data.admin.ch/eli/cc/1999/404" data-rs="101" data-lang="it">RS <b>101</b></a></p>
<p id="fn-d46386e985"><sup><a href="#fnbck-d46386e985">22</a></sup><sup></sup>  <a href="https://fedlex.data.admin.ch/vocabulary/legal-taxonomy/5015" target="_blank" data-rs-uri="https://fedlex.data.admin.ch/eli/cc/1997/2022_2022_2022" data-rs="172.010" data-lang="it">RS <b>172.010</b></a></p>
<p id="fn-d46386e1003"><sup><a href="#fnbck-d46386e1003">23</a></sup><sup></sup>  Cfr. art. 54 seg. del regolamento del 20 nov. 2006 del Tribunale federale (<a href="https://fedlex.data.admin.ch/eli/oc/2006/834" target="_blank">RU <b>2006 </b>5635</a>, in particolare 5653 seg.) e art. 81 della vecchia ordinanza del 27 ago. 2001 sul personale del Tribunale federale (<a href="https://fedlex.data.admin.ch/eli/oc/2001/487" target="_blank">RU <b>2001 </b>3258</a>).</p>
<p id="fn-d46386e1025"><sup><a href="#fnbck-d46386e1025">24</a></sup><sup></sup>  Cfr. <a href="https://fedlex.data.admin.ch/eli/fga/2018/1655" target="_blank">FF <b>2018</b> 3925</a>, in particolare 3943 e rapporto esplicativo del 4 nov. 2015 sulla modifica della legge sul Tribunale federale, pag. 15.</p>
<p id="fn-d46386e1039"><sup><a href="#fnbck-d46386e1039">25</a></sup><sup></sup>  Cfr. in merito alla nozione art. 2 cpv. 1 lett. g e art. 37 cpv. 2 LPers in combinato disposto con l’ordinanza del 27 ago. 2001 sul personale del Tribunale federale (OPersTF; <a href="https://fedlex.data.admin.ch/vocabulary/legal-taxonomy/5385" target="_blank" data-rs-uri="https://fedlex.data.admin.ch/eli/cc/2001/487" data-rs="172.220.114" data-lang="it">RS <b>172.220.114</b></a>).</p>
</div>
</div></article><article id="art_19"><a name="a19"></a><h6 class="heading" role="heading">
<span class="display-icon"></span><span class="external-link-icon"></span><a href="#art_19">Art. 19  cpv. 3</a>
</h6>
<div class="collapseable">
<p class="absatz man-space-before-4">La modifica permette a un giudice di presiedere una corte per tre interi mandati biennali, in quanto ammette due rielezioni senza tuttavia computare un’elezione per meno di due anni. Concretamente, significa che il giudice nominato presidente di una corte nel corso di un biennio potrà presiederla fino allo scadere del (terzo) mandato biennale ordinario anche se, nel complesso, la sua presidenza supererà i sei anni attualmente ammessi. La riformulazione disciplina, dunque, a livello legislativo un aspetto pratico<sup><a href="#fn-d46386e1059" id="fnbck-d46386e1059">26</a></sup>.</p>
<div class="footnotes"><p id="fn-d46386e1059"><sup><a href="#fnbck-d46386e1059">26</a></sup><sup></sup>  Cfr. Lorenz Kneubühler, «Art. 19 Abteilungsvorsitz», in: Niggli et al. (a c. di<i>), </i><i>Bundesgerichtsgesetz</i> [<i>Basler Kommentar</i>; di seguito BSK-BGG], 3<sup>a</sup> ed., Basilea 2018, Art. 19 N 6a.</p></div>
</div></article><article id="art_20"><a name="a20"></a><h6 class="heading" role="heading">
<span class="display-icon"></span><span class="external-link-icon"></span><a href="#art_20">Art. 20  cpv. 2, secondo periodo</a>
</h6>
<div class="collapseable"><p class="absatz man-space-before-4">Il disegno abroga l’articolo 25 capoverso 2, secondo periodo LTF, e quindi la deroga prevista dal diritto vigente (collegio di tre giudici) per i ricorsi contro le decisioni di autorità cantonali di vigilanza in materia di esecuzione e fallimento. L’effetto, se presente, di questa composizione ridotta (tre giudici invece di cinque) in termini di accelerazione dei procedimenti è molto contenuto e non giustifica la deroga. Abrogandola, le corti giudicheranno nella composizione di cinque giudici anche sui suddetti ricorsi, così come già fanno per le cause che concernono questioni di diritto di importanza fondamentale.</p></div></article><article id="art_40_a"><a name="a40a"></a><h6 class="heading" role="heading">
<span class="display-icon"></span><span class="external-link-icon"></span><a href="#art_40_a">Art. 40a  <span class="man-font-style-normal">Rappresentanza del figlio</span> </a>
</h6>
<div class="collapseable">
<p class="absatz man-space-before-4">La rappresentanza del figlio mira a garantire i diritti di quest’ultimo e la sua pretesa a un procedimento equo (art. 29 Cost.)<sup><a href="#fn-d46386e1095" id="fnbck-d46386e1095">27</a></sup>. Il Codice di procedura civile disciplina nell’articolo 299 la rappresentanza del figlio per quanto riguarda la procedura giudiziaria cantonale di prima e seconda istanza. Attualmente nella legge sul Tribunale federale non vi è una base legale corrispondente<sup><a href="#fn-d46386e1110" id="fnbck-d46386e1110">28</a></sup>. Il nuovo articolo 40<i>a</i> colma questa lacuna. </p>
<p class="absatz man-space-before-4">La nuova disposizione attua, nel <i>capoverso 1</i>, la giurisprudenza<sup><a href="#fn-d46386e1129" id="fnbck-d46386e1129">29</a></sup> del Tribunale federale secondo la quale un rappresentante del minore già nominato nella procedura cantonale può continuare a svolgere il proprio compito dinanzi al Tribunale federale senza che quest’ultimo debba nominarlo nuovamente in modo formale.</p>
<p class="absatz man-space-before-4">Secondo il <i>capoverso 2</i>, se necessario il Tribunale federale ordina la rappresentanza e designa come curatore una persona esperta in questioni assistenziali e giuridiche. Il testo si basa su quello dell’articolo 299 capoverso 1 CPC. Il Tribunale federale può quindi valutare quando una rappresentanza è necessaria ispirandosi alla pratica riguardo all’articolo 299 CPC e all’articolo 314<i>a</i><sup>bis </sup>del Codice civile (CC<sup><a href="#fn-d46386e1147" id="fnbck-d46386e1147">30</a></sup>), tenendo conto delle particolarità della propria procedura<sup><a href="#fn-d46386e1159" id="fnbck-d46386e1159">31</a></sup>. In via di principio, altrettanto vale per il <i>capoverso 3,</i> secondo cui il Tribunale federale dispone imperativamente una rappresentanza se un figlio capace di discernimento la chiede (cfr. art. 299 cpv. 3 per. 1 CPC)<sup><a href="#fn-d46386e1177" id="fnbck-d46386e1177">32</a></sup>. Il capoverso 3 va quindi oltre la protezione prevista dall’articolo 12 della Convenzione del 20 novembre 1989<sup><a href="#fn-d46386e1185" id="fnbck-d46386e1185">33</a></sup> sui diritti del fanciullo, che secondo la giurisprudenza del Tribunale federale non accorda una pretesa diretta alla rappresentanza<sup><a href="#fn-d46386e1197" id="fnbck-d46386e1197">34</a></sup>.</p>
<p class="absatz man-space-before-4">I <i>capoversi 2 e 3</i> garantiscono che i figli possano d’ora in poi essere rappresentati nei procedimenti dinanzi al Tribunale federale anche nei casi in cui le autorità cantonali non ne avevano ancora disposto la rappresentanza nei procedimenti passati. Ciò serve a concretizzare il diritto superiore (art. 12 della Convenzione sui diritti del fanciullo e art. 11 cpv. 2 della medesima Convenzione in combinato disposto con l’art. 29 Cost.) ed è in linea con gli sviluppi legislativi degli ultimi anni. Nel contempo, viene colmata una lacuna evidenziata dalla dottrina<sup><a href="#fn-d46386e1213" id="fnbck-d46386e1213">35</a></sup>. Le spese per la rappresentanza di figli sono inserite nell’elenco dell’articolo 65 capoverso 1 D-LTF.</p>
<div class="footnotes">
<p id="fn-d46386e1095"><sup><a href="#fnbck-d46386e1095">27</a></sup><sup></sup>  Blum et. al, «Kindesvertretung, Konkret, partizipativ, transdisziplinär», in: <i>transcript, </i><i>Gesellschaft</i><i> der Unterschiede</i>, vol. 74, 2022, pag. 63 segg. e 107 segg.</p>
<p id="fn-d46386e1110"><sup><a href="#fnbck-d46386e1110">28</a></sup><sup></sup>  Cfr. Margot Michel / Tabea Berger in: Spühler et al. (a c. di),  «Schweizerische Zivilprozessordnung» [BSK-ZPO], 4<sup>a</sup> ed., Basilea 2024, Art. 299 N 4.</p>
<p id="fn-d46386e1129"><sup><a href="#fnbck-d46386e1129">29</a></sup><sup></sup>  Cfr. sentenza del Tribunale federale 5A_529/2014 del 18 feb. 2015 consid. 8.3; confermata nella sentenza 5A_503/2018 del 6 nov. 2018 consid. 1.4 e nella sentenza 5A_33/2023 del 20 dic. 2023 consid. 1.2.1; BSK-ZPO-Michel / Berger  (nota a piè di pagina 28) Art. 299 N 4.</p>
<p id="fn-d46386e1147"><sup><a href="#fnbck-d46386e1147">30</a></sup><sup></sup>  <a href="https://fedlex.data.admin.ch/vocabulary/legal-taxonomy/5703" target="_blank" data-rs-uri="https://fedlex.data.admin.ch/eli/cc/24/233_245_233" data-rs="210" data-lang="it">RS <b>210</b></a></p>
<p id="fn-d46386e1159"><sup><a href="#fnbck-d46386e1159">31</a></sup><sup></sup>  Cfr. p. es. DTF <b>142</b> III 153 consid. 5.1; BSK-ZPO-Michel / Berger (nota a piè di pagina 28) Art. 299 N 7 segg. con ulteriori rimandi; BK-ZGB-Affolter / Vogel, Art. 314a<sup>bis </sup>N 24 segg.</p>
<p id="fn-d46386e1177"><sup><a href="#fnbck-d46386e1177">32</a></sup><sup></sup>  Cfr. p. es. BSK-ZPO-Michel / Berger (nota a piè di pagina 28) Art. 299 N 37 segg. con ulteriori rimandi.</p>
<p id="fn-d46386e1185"><sup><a href="#fnbck-d46386e1185">33</a></sup><sup></sup>  <a href="https://fedlex.data.admin.ch/vocabulary/legal-taxonomy/28" target="_blank" data-rs-uri="https://fedlex.data.admin.ch/eli/cc/1998/2055_2055_2055" data-rs="0.107" data-lang="it">RS <b>0.107</b></a></p>
<p id="fn-d46386e1197"><sup><a href="#fnbck-d46386e1197">34</a></sup><sup></sup>  Considerando 4 non pubblicato della DTF <b>147</b> III 451.</p>
<p id="fn-d46386e1213"><sup><a href="#fnbck-d46386e1213">35</a></sup><sup></sup>  Cfr. Christophe Herzig, «Die Rolle der Kindervertretung», FamPra 2020/3 pag. 580; Heinz Hausheer/ Thomas Geiser/ Regina Elisabeth Aebi-Müller, «Das Familienrecht des Schweizerischen Zivilgesetzbuches», 7<sup>a</sup> ed., Berna 2022, n. marg. 646;  BSK-ZPO-Michel / Berger (nota a piè di pagina 28) Art. 299 N 4.</p>
</div>
</div></article><article id="art_42"><a name="a42"></a><h6 class="heading" role="heading">
<span class="display-icon"></span><span class="external-link-icon"></span><a href="#art_42">Art. 42  cpv. 2, secondo periodo</a>
</h6>
<div class="collapseable"><p class="absatz man-space-before-4">Nella versione francese il secondo periodo dell’articolo 42 capoverso 2 subisce una modifica redazionale per conformarlo all’articolo 74.</p></div></article><article id="art_46"><a name="a46"></a><h6 class="heading" role="heading">
<span class="display-icon"></span><span class="external-link-icon"></span><a href="#art_46">Art. 46  cpv. 2 lett. f e g</a>
</h6>
<div class="collapseable">
<p class="absatz man-space-before-4">La sospensione dei termini legali (ferie giudiziarie) interviene a Natale, Pasqua e da metà luglio a metà agosto (cpv. 1). Nella pratica è emersa la necessità di ulteriori deroghe rispetto a quelle già previste dal <i>capoverso 2</i> vigente. Per velocizzare anche altri procedimenti, il disegno aggiunge quindi due nuove lettere (f e g). I termini non sono dunque sospesi durante le ferie giudiziarie nemmeno nei procedimenti concernenti:</p>
<dl class="man-space-after-0">
<dt class="man-space-before-4">
<i>–</i><i> </i>
</dt>
<dd class="man-space-before-4">
<i>lettera f: </i>le misure di protezione e le decisioni di ritorno secondo la legge federale del 21 dicembre 2007<sup><a href="#fn-d46386e1252" id="fnbck-d46386e1252">36</a></sup> sul rapimento internazionale dei minori e sulle Convenzioni dell’Aia sulla protezione dei minori e degli adulti (LF‑RMA). Analizzando la LF-RMA, il Consiglio federale è giunto alla conclusione che questa modifica è necessaria per accelerare ulteriormente i relativi procedimenti<sup><a href="#fn-d46386e1264" id="fnbck-d46386e1264">37</a></sup>;</dd>
<dt class="man-space-before-4">
<i>–</i><i> </i>
</dt>
<dd class="man-space-before-4">
<i>lettera g: </i>i provvedimenti coercitivi secondo il Codice di procedura penale<sup><a href="#fn-d46386e1282" id="fnbck-d46386e1282">38</a></sup> (CPP)<sup><a href="#fn-d46386e1290" id="fnbck-d46386e1290">39</a></sup>. Nella pratica è emersa la necessità di velocizzare questi procedimenti<sup><a href="#fn-d46386e1302" id="fnbck-d46386e1302">40</a></sup>.</dd>
</dl>
<p class="absatz man-space-before-4">Nel frattempo, con la revisione totale<sup><a href="#fn-d46386e1321" id="fnbck-d46386e1321">41</a></sup> della legge federale del 21 giugno 2019<sup><a href="#fn-d46386e1334" id="fnbck-d46386e1334">42</a></sup> sugli appalti pubblici (LAPub), il legislatore ha modificato l’articolo 46 LTF e quindi l’ordine delle deroghe elencate non corrisponde più a quello del disegno del 2018. Non sono inoltre riprese né l’eccezione per i procedimenti relativi alle offerte pubbliche di acquisto secondo la legge del 19 giugno 2015<sup><a href="#fn-d46386e1346" id="fnbck-d46386e1346">43</a></sup> sull’infrastruttura finanziaria, né l’estensione della lettera d a tutta l’assistenza amministrativa internazionale. In entrambi i settori il ricorso in materia di diritto pubblico è escluso (art. 83 cpv. h e u LTF). Quindi, la soppressione delle ferie giudiziarie riguarderebbe soltanto i ricorsi sussidiari costituzionali, essendo stata eliminata la competenza residuale ancora prevista nel 2018. Non è necessario accelerare queste procedure. Per il medesimo motivo si rinuncia anche alle analoghe modifiche degli articoli 100 e 107, ancora previste nel 2018. </p>
<div class="footnotes">
<p id="fn-d46386e1252"><sup><a href="#fnbck-d46386e1252">36</a></sup><sup></sup>  <a href="https://fedlex.data.admin.ch/vocabulary/legal-taxonomy/5742" target="_blank" data-rs-uri="https://fedlex.data.admin.ch/eli/cc/2009/379" data-rs="211.222.32" data-lang="it">RS <b>211.222.32</b></a></p>
<p id="fn-d46386e1264"><sup><a href="#fnbck-d46386e1264">37</a></sup><sup></sup>  Rapporto del Consiglio federale del 28 ago. 2024 in adempimento del postulato 20.4448 Feri Yvonne del 10 dic. 2020, che analizza la legge federale sul rapimento internazionale dei minori e il trattamento dei casi di rapimento di minori da parte delle autorità federali; n. 6.2.1 (non disponibile in italiano).</p>
<p id="fn-d46386e1282"><sup><a href="#fnbck-d46386e1282">38</a></sup><sup></sup>  Cfr. in particolare art. 196 segg. CPP.</p>
<p id="fn-d46386e1290"><sup><a href="#fnbck-d46386e1290">39</a></sup><sup></sup>  <a href="https://fedlex.data.admin.ch/vocabulary/legal-taxonomy/6214" target="_blank" data-rs-uri="https://fedlex.data.admin.ch/eli/cc/2010/267" data-rs="312.0" data-lang="it">RS <b>312.0</b></a></p>
<p id="fn-d46386e1302"><sup><a href="#fnbck-d46386e1302">40</a></sup><sup></sup>  Messaggio del 15 giu. 2018 concernente la modifica della legge sul Tribunale federale (LTF), <a href="https://fedlex.data.admin.ch/eli/fga/2018/1655" target="_blank">FF <b>2018</b> 3925</a>, in particolare 3941 seg.; cfr. inoltre DTF <b>143</b> IV consid. 1.2.1 segg.</p>
<p id="fn-d46386e1321"><sup><a href="#fnbck-d46386e1321">41</a></sup><sup></sup>  <a href="https://fedlex.data.admin.ch/eli/oc/2020/126" target="_blank">RU <b>2020</b> 641</a></p>
<p id="fn-d46386e1334"><sup><a href="#fnbck-d46386e1334">42</a></sup><sup></sup>  <a href="https://fedlex.data.admin.ch/vocabulary/legal-taxonomy/5197" target="_blank" data-rs-uri="https://fedlex.data.admin.ch/eli/cc/2020/126" data-rs="172.056.1" data-lang="it">RS <b>172.056.1</b></a></p>
<p id="fn-d46386e1346"><sup><a href="#fnbck-d46386e1346">43</a></sup><sup></sup>  <a href="https://fedlex.data.admin.ch/vocabulary/legal-taxonomy/11626" target="_blank" data-rs-uri="https://fedlex.data.admin.ch/eli/cc/2015/853" data-rs="958.1" data-lang="it">RS <b>958.1</b></a></p>
</div>
</div></article><article id="art_60"><a name="a60"></a><h6 class="heading" role="heading">
<span class="display-icon"></span><span class="external-link-icon"></span><a href="#art_60">Art. 60  cpv. 2bis</a>
</h6>
<div class="collapseable">
<p class="absatz man-space-before-4">Il <i>capoverso 2</i><i><sup>bis</sup></i> risponde a un’esigenza riguardante l’aiuto alle vittime. La vittima (cfr. art. 1 cpv. 1 della legge federale del 23 marzo 2007<sup><a href="#fn-d46386e1371" id="fnbck-d46386e1371">44</a></sup> concernente l’aiuto alle vittime di reati [LAV] e art. 116 cpv. 1 CPP) che non è più parte nella procedura di ricorso dinanzi al Tribunale federale può chiedere a quest’ultimo la notifica gratuita della decisione penale. In determinate circostanze, una vittima ai sensi dell’articolo 116 capoverso 1 CPP, coinvolta nell’inchiesta penale e nel procedimento di primo grado in qualità di accusatore privato, in sede di ricorso non è più parte, in particolare dinanzi al Tribunale federale. Accade ad esempio nei casi in cui il condannato impugna unicamente la sanzione (tipo o entità; cfr. art. 382 cpv. 2 CPP). Per la vittima, la sanzione penale è molto importante per elaborare l’ingiustizia subita. La presente modifica evita alla vittima di venire a conoscenza di una decisione del Tribunale federale che la riguarda solo tramite i giornali<sup><a href="#fn-d46386e1383" id="fnbck-d46386e1383">45</a></sup>. Se lo desidera ha diritto alla notificazione della decisione.</p>
<p class="absatz man-space-before-4">L’articolo 117 capoverso 1 lettera g CPP<sup><a href="#fn-d46386e1393" id="fnbck-d46386e1393">46</a></sup>, entrato in vigore il 1° gennaio 2024, introduce il diritto della vittima a ricevere, dal giudice o dal pubblico ministero, la decisione o il decreto d’accusa relativi alla sua causa. Il tenore del capoverso 2<sup>bis</sup> tiene conto di questa nuova disposizione<sup><a href="#fn-d46386e1415" id="fnbck-d46386e1415">47</a></sup> in due punti: in primo luogo, anche il Tribunale federale notificherà gratuitamente la sua decisione penale alla vittima. In secondo luogo, potrà inoltre trasmetterle la decisione integrale e non soltanto il dispositivo e le parti della motivazione riguardanti i reati che ha subito, come previsto nel 2018. L’onere che ne risulta per il Tribunale federale dovrebbe quindi risultare più contenuto rispetto a quello derivante dalla proposta del 2018.</p>
<p class="absatz man-space-before-4">Diversamente dalle autorità di grado inferiore, il Tribunale federale non è tenuto a notificare la sentenza, se non su richiesta della vittima. I tribunali cantonali e i ministeri pubblici, per contro, devono comunicare d’ufficio la decisione alla vittima a meno che quest’ultima non vi abbia espressamente rinunciato; è questo il compromesso tra il Consiglio nazionale e quello degli Stati<sup><a href="#fn-d46386e1436" id="fnbck-d46386e1436">48</a></sup> (art. 117 cpv. 1 lett. g CPP). Appare sproporzionato che la vittima debba esprimere al Tribunale federale la sua rinuncia esplicita a una notifica, magari anche più di una volta. Se vuole essere informata, in futuro la vittima potrà indubbiamente far valere dinanzi al Tribunale federale il suo diritto alla notificazione della sentenza. Nel contempo, il capoverso 2<sup>bis </sup>intende impedire che la vittima sia costretta da un’autorità a rivivere, senza averlo scelto, il procedimento penale<sup><a href="#fn-d46386e1450" id="fnbck-d46386e1450">49</a></sup>. La vittima ha diritto di chiedere una decisione penale pronunciata dal Tribunale federale a prescindere dal momento in cui non è più parte del procedimento, e anche se non è mai stata parte.</p>
<div class="footnotes">
<p id="fn-d46386e1371"><sup><a href="#fnbck-d46386e1371">44</a></sup><sup></sup>  <a href="https://fedlex.data.admin.ch/vocabulary/legal-taxonomy/6225" target="_blank" data-rs-uri="https://fedlex.data.admin.ch/eli/cc/2008/232" data-rs="312.5" data-lang="it">RS <b>312.5</b></a></p>
<p id="fn-d46386e1383"><sup><a href="#fnbck-d46386e1383">45</a></sup><sup></sup>  Cfr. anche l’art. 214 cpv. 4 CPP.</p>
<p id="fn-d46386e1393"><sup><a href="#fnbck-d46386e1393">46</a></sup><sup></sup>  <a href="https://fedlex.data.admin.ch/eli/oc/2023/468" target="_blank">RU <b>2023</b> 468</a>; <a href="https://fedlex.data.admin.ch/eli/fga/2019/2368" target="_blank">FF <b>2019</b> 5523</a></p>
<p id="fn-d46386e1415"><sup><a href="#fnbck-d46386e1415">47</a></sup><sup></sup>  <a href="https://fedlex.data.admin.ch/eli/oc/2023/468" target="_blank">RU <b>2023</b> 468</a>; <a href="https://fedlex.data.admin.ch/eli/fga/2019/2368" target="_blank">FF <b>2019</b> 5523</a></p>
<p id="fn-d46386e1436"><sup><a href="#fnbck-d46386e1436">48</a></sup><sup></sup>  Boll. Uff. <b>2022</b> S 379, in particolare intervento di Daniel Jositsch.</p>
<p id="fn-d46386e1450"><sup><a href="#fnbck-d46386e1450">49</a></sup><sup></sup>  Cfr. sul diritto all’oblio: David Jakob, «Informationsrechte von Opfern während des Justizvollzugs», tesi 2025, N 163 con ulteriori rimandi.</p>
</div>
</div></article><article id="art_64"><a name="a64"></a><h6 class="heading" role="heading">
<span class="display-icon"></span><span class="external-link-icon"></span><a href="#art_64">Art. 64  cpv. 4, secondo periodo</a>
</h6>
<div class="collapseable">
<p class="absatz man-space-before-4">Nel secondo periodo il <i>capoverso 4</i> prevede che la pretesa del Tribunale federale (cassa del Tribunale) al risarcimento delle spese del gratuito patrocinio si prescriva dieci anni dopo la chiusura del procedimento con decisione passata in giudicato. Il termine di prescrizione di dieci anni risulta dai principi generali del diritto<sup><a href="#fn-d46386e1468" id="fnbck-d46386e1468">50</a></sup>. Una normativa esplicita, analoga a quella degli articoli 123 capoverso 2 CPC e 135 capoverso 5 CPP, crea trasparenza e certezza del diritto.</p>
<p class="absatz man-space-before-4">Il Tribunale federale determina la sua organizzazione e amministrazione (art. 13). Uno degli elementi chiave della sua autonomia amministrativa è l’indipendenza finanziaria. Può disporre liberamente, nell’ambito definito dalla legge, dei fondi stanziati dal Parlamento<sup><a href="#fn-d46386e1478" id="fnbck-d46386e1478">51</a></sup>. Tiene una contabilità propria (art. 25 cpv. 3) e provvede autonomamente al proprio incasso (art. 68 cpv. 2 dell’ordinanza del 5 aprile 2006<sup><a href="#fn-d46386e1492" id="fnbck-d46386e1492">52</a></sup> sulle finanze della Confederazione). Spetta dunque direttamente al Tribunale federale, ossia alla sua cassa, far valere la pretesa al risarcimento delle spese del gratuito patrocinio.</p>
<div class="footnotes">
<p id="fn-d46386e1468"><sup><a href="#fnbck-d46386e1468">50</a></sup><sup></sup>  Cfr. p. es. Kiener/Rütsche/Kuhn, «Öffentliches Verfahrensrecht», 3.A., 2021 N 1699.</p>
<p id="fn-d46386e1478"><sup><a href="#fnbck-d46386e1478">51</a></sup><sup></sup>  Messaggio del 28 feb. 2001 concernente la revisione totale dell’organizzazione giudiziaria federale, <a href="https://fedlex.data.admin.ch/eli/fga/2001/731" target="_blank">FF <b>2001</b> 3764</a>, in particolare 3847.</p>
<p id="fn-d46386e1492"><sup><a href="#fnbck-d46386e1492">52</a></sup><sup></sup>  <a href="https://fedlex.data.admin.ch/vocabulary/legal-taxonomy/7752" target="_blank" data-rs-uri="https://fedlex.data.admin.ch/eli/cc/2006/228" data-rs="611.01" data-lang="it">RS <b>611.01</b></a></p>
</div>
</div></article><article id="art_65"><a name="a65"></a><h6 class="heading" role="heading">
<span class="display-icon"></span><span class="external-link-icon"></span><a href="#art_65">Art. 65  cpv. 1 e 5</a>
</h6>
<div class="collapseable">
<p class="absatzkurs man-font-style-italic man-space-before-4">Spese per la rappresentanza del figlio</p>
<p class="absatz man-space-before-4">L’articolo 65 disciplina le spese giudiziarie. Nel <i>capoverso 1</i> sono state aggiunte le spese per la rappresentanza dei figli (cfr. in proposito art. 40<i>a</i> D-LTF). L’onere per la rappresentanza del figlio fa parte delle spese giudiziarie conformemente a quanto stabilito dall’articolo 95 capoverso 2 lettera e CPC. La ripartizione delle spese giudiziarie è poi effettuata secondo i principi dell’articolo 66 LTF.</p>
<p class="absatzvor-kurs man-font-style-italic man-space-before-8">Motivi particolari</p>
<p class="absatz man-space-before-4">Se motivi particolari lo giustificano, il Tribunale federale può aumentare, conformemente al capoverso 5, gli importi della tassa di giustizia stabiliti nei capoversi 3 e 4.</p>
<p class="absatz man-space-before-4">Per maggiore chiarezza, le disposizioni dei capoversi 5 e 6 dell’avamprogetto sono state riunite nel nuovo <i>capoverso 5</i>, che contiene ora un elenco esplicito dei casi in cui è possibile aumentare, per motivi particolari, gli importi della tassa di giustizia. Il contenuto del capoverso 6 dell’avamprogetto è stato ripreso nella lettera c. </p>
<p class="absatz man-space-before-4">La <i>lettera c</i> intende consentire al Tribunale federale di aumentare ulteriormente gli importi della tassa di giustizia nelle cause patrimoniali di valore eccezionalmente elevato. Se il valore litigioso supera i 100 milioni di franchi, la tassa di giustizia potrà arrivare fino a 500 000 franchi. Secondo il diritto vigente (art. 65 cpv. 5 LTF), in questi casi l’importo massimo di tale tassa ammonta a 200 000 franchi. </p>
<p class="absatz man-space-before-4">Sulla base dei pareri espressi durante la consultazione, l’elenco precisa che anche nel caso della lettera c devono sussistere motivi particolari. Non si tratta quindi di un aumento generale o automatico della tassa di giustizia, ma di una possibilità che consente al Tribunale federale di tenere maggiormente conto di situazioni eccezionali. </p>
<p class="absatz man-space-before-4">Per comprendere la nuova disposizione è importante la nozione di <i>motivi </i>particolari, già utilizzata nell’attuale capoverso 5. I motivi particolari sono definiti dalla giurisprudenza relativa alla norma vigente. Oltre al valore litigioso, per la valutazione rimangono determinanti i fattori di ponderazione di cui al capoverso 2: l’ampiezza, la difficoltà della causa, il modo di condotta processuale e la situazione finanziaria delle parti. Un motivo particolare può inoltre essere dovuto a un procedimento particolarmente complesso a causa di questioni giuridiche difficili o di circostanze eccezionali (p. es. progetti di costruzione di ampia portata<sup><a href="#fn-d46386e1540" id="fnbck-d46386e1540">53</a></sup> o la verifica della prassi in materia di valutazione dell’assicurazione invalidità<a href="https://www.deepl.com/de/translator" target="_blank">
				<sup><a href="#fn-d46386e1553" id="fnbck-d46386e1553">54</a></sup>
			</a>); può quindi risiedere nell’onerosa condotta processuale di una delle parti<sup><a href="#fn-d46386e1565" id="fnbck-d46386e1565">55</a></sup>. In ogni caso, deve trattarsi di una situazione eccezionale. Lo scopo della disposizione non è quello di aumentare le entrate del Tribunale federale, bensì di consentirgli di tenere conto di circostanze particolari, soprattutto di un aumento dell’onere.</p>
<p class="absatzvor-kurs man-font-style-italic man-space-before-8">Mozioni 22.4249 e 22.4250</p>
<p class="absatz man-space-before-4">La presente modifica è stata introdotta in seguito a degli interventi parlamentari<sup><a href="#fn-d46386e1577" id="fnbck-d46386e1577">56</a></sup>. L’aumento dei limiti massimi della tassa di giustizia richiesto da tali interventi è già stato inserito dall’Assemblea federale nel 2024 nella PA in seguito alla revisione del diritto dei brevetti<sup><a href="#fn-d46386e1585" id="fnbck-d46386e1585">57</a></sup>. L’articolo 63 capoverso 5 nPA, nella versione della revisione della legge sui brevetti, prevede che, se motivi particolari lo giustificano, il Tribunale amministrativo federale, il Tribunale federale dei brevetti e (in materia amministrativa) il Tribunale penale federale possano raddoppiare gli importi massimi. In considerazione di questa nuova regolamentazione del limite massimo per i tribunali della Confederazione, il Consiglio federale rinuncia, per motivi di uniformità, a triplicare il limite massimo di cui alla lettera a. Allo stesso tempo, così facendo accoglie la critica espressa in sede di consultazione. </p>
<p class="absatz man-space-before-4">A differenza degli autori delle mozioni 22.4249 e 22.4250, il Consiglio federale è del parere che, per alzare il limite massimo delle spese processuali, debba essere irrilevante che gli <i>interessi litigiosi </i>siano<i> </i>particolarmente importanti<sup><a href="#fn-d46386e1613" id="fnbck-d46386e1613">58</a></sup>. Va infatti evitato il deterrente indesiderato («chilling effect») che potrebbe prodursi se le parti in causa rischiassero d’incorrere in spese processuali maggiori solo perché gli interessi in gioco sono particolarmente importanti. Inoltre, il criterio respinto non tiene conto né delle spese sostenute dal tribunale né della situazione economica delle parti e quindi non andrebbe considerato nel determinare le spese.</p>
<p class="absatzvor-kurs man-font-style-italic man-space-before-8">Importo massimo in caso di valore litigioso straordinariamente elevato</p>
<p class="absatz man-space-before-4">Il Consiglio federale stabilisce l’importo massimo della tassa di giustizia a 500 000 franchi nei casi in cui il valore litigioso è straordinariamente elevato. L’avamprogetto prevedeva ancora un milione. Durante la procedura di consultazione è stato espresso il timore che l’articolo 65 capoverso 6 AP-LTF, ovvero il capoverso 5 lettera c D‑LTF, potesse compromettere la competitività della Svizzera come piazza arbitrale. Nel settore dell’arbitrato internazionale, tuttavia, il Tribunale federale aumenta molto raramente la tassa conformemente all’attuale capoverso 5, anche in controversie il cui valore è pari a diverse decine di milioni di franchi e talvolta raggiunge addirittura il miliardo di franchi<sup><a href="#fn-d46386e1626" id="fnbck-d46386e1626">59</a></sup>. L’aumento della tassa di giustizia conformemente al capoverso 5 dovrebbe continuare a essere un’eccezione in quanto le condizioni che lo determinano rimangono invariate. Per il resto, il rischio massimo a cui possono essere esposte le parti di una controversia con un valore litigioso eccezionalmente elevato è stato notevolmente ridotto rispetto all’avamprogetto. Il limite massimo è ora aumentato solo di 300 000 franchi, pari allo 0,3 per cento di un valore litigioso di 100 milioni di franchi. Considerazioni analoghe valgono anche per il settore della giurisdizione commerciale internazionale, che in futuro potrebbe assumere maggiore importanza anche in Svizzera grazie alle modifiche entrate in vigore con la revisione del Codice di procedura civile del 2023<sup><a href="#fn-d46386e1634" id="fnbck-d46386e1634">60</a></sup>.</p>
<div class="footnotes">
<p id="fn-d46386e1540"><sup><a href="#fnbck-d46386e1540">53</a></sup><sup></sup>  Cfr. p. es. DTF <b>145</b> I 52 consid. 5.4.</p>
<p id="fn-d46386e1553"><sup><a href="#fnbck-d46386e1553">54</a></sup><sup></sup>  Cfr. p. es. DTF <b>137</b> V 210 consid. 7.2.</p>
<p id="fn-d46386e1565"><sup><a href="#fnbck-d46386e1565">55</a></sup><sup></sup>  Cfr. p. es. le sentenze del Tribunale federale 8C_503/2019 del 19 dic. 2019 consid. 4.3, in cui l’autorità inferiore ha nuovamente causato costi inutili con una richiesta di rinvio (cfr. anche Katharina Fontana, SJZ 116/2020 pag. 205); 5A_137/2017 del 29 giu. 2017 consid. 10 a causa di un ricorso protrattosi troppo a lungo, sebbene fosse controversa una sola questione; 8C_511/2022 dell’8 feb. 2023 consid. 13.</p>
<p id="fn-d46386e1577"><sup><a href="#fnbck-d46386e1577">56</a></sup><sup></sup>  Mo. 17.3353 e 17.3354 Aumento dei limiti massimi delle tasse di giustizia riscosse dal Tribunale federale e dal Tribunale amministrativo federale, dell’8 mag. 2017, e Mo. 22.4249 e 22.4250 «Aumento dei limiti massimi delle tasse di giustizia riscosse dal Tribunale federale, dal Tribunale amministrativo federale e dal Tribunale penale federale», del 9 set. 2022.</p>
<p id="fn-d46386e1585"><sup><a href="#fnbck-d46386e1585">57</a></sup><sup></sup>  <a href="https://fedlex.data.admin.ch/eli/fga/2024/685" target="_blank">FF <b>2024</b> 685 </a>e messaggio del 16 nov. 2022 concernente la modifica della legge sui brevetti, <a href="https://fedlex.data.admin.ch/eli/fga/2023/7" target="_blank">FF <b>2023</b> 7</a>, in particolare 54 seg.</p>
<p id="fn-d46386e1613"><sup><a href="#fnbck-d46386e1613">58</a></sup><sup></sup>  Inoltre, vi è una differenza tra i testi tedesco e italiano, da un lato, e quello francese, dall’altro: il francese «conflits d’intérêts graves» non corrisponde a «besonders schwerwiegende im Streite liegende Interessen» e «interessi in gioco particolarmente importanti».</p>
<p id="fn-d46386e1626"><sup><a href="#fnbck-d46386e1626">59</a></sup><sup></sup>  Cfr. p. es. la sentenza 4A_462/2018 del 4 lug. 2019, in cui le spese sono state fissate a 160 000 franchi per un valore litigioso superiore a un miliardo di dollari, o la sentenza 4A_520/2015 del 16 dic. 2015, in cui le spese sono state fissate a 100 000 franchi nonostante il valore litigioso fosse superiore a 160 milioni.</p>
<p id="fn-d46386e1634"><sup><a href="#fnbck-d46386e1634">60</a></sup><sup></sup>  <a href="https://fedlex.data.admin.ch/eli/oc/2023/491" target="_blank">RU <b>2023 </b>491</a>; <a href="https://fedlex.data.admin.ch/eli/fga/2020/653" target="_blank">FF <b>2020</b> 2407</a>.</p>
</div>
</div></article><article id="art_78"><a name="a78"></a><h6 class="heading" role="heading">
<span class="display-icon"></span><span class="external-link-icon"></span><a href="#art_78">Art. 78  cpv. 2 lett. a</a>
</h6>
<div class="collapseable">
<p class="absatz man-space-before-4">Il nuovo tenore della <i>lettera a </i>in merito alle pretese civili fatte valere in via adesiva, ossia durante un procedimento penale, codifica la prassi del Tribunale federale<sup><a href="#fn-d46386e1665" id="fnbck-d46386e1665">61</a></sup>, precisando quindi un aspetto poco chiaro: l’attuale tenore «le pretese civili trattate unitamente alla causa penale» non specifica dal punto di vista temporale l’autorità che deve aver trattato il caso insieme alla causa penale affinché gli interessati possano far valere le loro pretese civili in via adesiva mediante ricorso in materia penale dinanzi al Tribunale federale. In merito alla necessità di trattare unitamente le pretese civili e la causa penale, il testo vigente non esclude infatti la possibilità di fondarsi sull’impugnazione stessa della decisione cantonale dinanzi al Tribunale federale. Specificando «le pretese civili trattate dall’autorità inferiore unitamente alla causa penale» si chiarisce che il ricorso in materia penale dinanzi al Tribunale federale è ammissibile se <i>l’autorità inferiore </i>ha già giudicato, o avrebbe dovuto farlo, sia in materia civile che penale. In questi casi il ricorso in materia penale è possibile anche se il ricorrente impugna la decisione soltanto riguardo alle pretese civili. Se invece il procedimento penale dinanzi all’autorità inferiore verteva unicamente sulle pretese civili, il Tribunale federale va adito mediante ricorso in materia civile. </p>
<div class="footnotes"><p id="fn-d46386e1665"><sup><a href="#fnbck-d46386e1665">61</a></sup><sup></sup>  DTF <b>133</b> III 701 consid. 2.1; DTF <b>135</b> III 397 consid. 1.1.</p></div>
</div></article><article id="art_80"><a name="a80"></a><h6 class="heading" role="heading">
<span class="display-icon"></span><span class="external-link-icon"></span><a href="#art_80">Art. 80  cpv. 2, terzo periodo </a>
</h6>
<div class="collapseable"><p class="absatz man-space-before-4">Si tratta di una modifica puramente formale. L’abbreviazione del Codice di procedura penale (CPP) verrà introdotta nell’articolo 46 lettera g D-LTF, motivo per cui non è più necessario esplicitarla qui. Nel terzo periodo dell’articolo 80 capoverso 2 viene quindi utilizzata solo la sigla «CPP». L’avamprogetto si è inoltre erroneamente basato sulla versione del terzo periodo in vigore prima del 1° luglio 2024.</p></div></article><article id="art_81"><a name="a81"></a><h6 class="heading" role="heading">
<span class="display-icon"></span><span class="external-link-icon"></span><a href="#art_81">Art. 81  cpv. 4</a>
</h6>
<div class="collapseable">
<p class="absatz man-space-before-4">Il nuovo capoverso 4 abilita i Cantoni ad attribuire alle autorità cantonali con compiti nel settore dell’esecuzione di pene e misure la facoltà di adire il Tribunale federale. Introduce quindi una nuova base legale federale che permette a tali autorità d’impugnare dinanzi al Tribunale federale decisioni cantonali in materia di esecuzione di pene e misure (art. 78 cpv. 1 lett. b). Certo, il pubblico ministero ha già diritto di ricorso in materia d’esecuzione (art. 81 cpv. 1 lett. b n. 3)<sup><a href="#fn-d46386e1696" id="fnbck-d46386e1696">62</a></sup>. Tuttavia, la tradizione vuole che non svolga <i>alcuna</i> funzione di vigilanza in tale ambito; non è neppure direttamente coinvolto nell’esecuzione delle sanzioni. Non è pertanto opportuno imporgli di tutelare gli interessi delle autorità coinvolte, come previsto dal diritto vigente<sup><a href="#fn-d46386e1713" id="fnbck-d46386e1713">63</a></sup>. Alcuni Cantoni hanno introdotto, nelle loro procedure, un diritto di ricorso, che consente alle autorità di impugnare le decisioni giudiziarie, segnatamente quelle vertenti su questioni di sicurezza<sup><a href="#fn-d46386e1727" id="fnbck-d46386e1727">64</a></sup>. Tale diritto non vale tuttavia per i procedimenti dinanzi al Tribunale federale. Il nuovo capoverso 4 colma questa lacuna, creando così la base legale chiesta anche nella mozione Amherd del 13 dicembre 2013 (13.4296 «Esecuzione delle decisioni penali. Unificazione del diritto procedurale»), tolta dal ruolo per decorrenza dei termini. Anche la modifica del Codice penale e del diritto penale minorile del 2022 (pacchetto di misure; esecuzione delle sanzioni) prevedeva di legittimare le autorità cantonali d’esecuzione a ricorrere dinanzi al Tribunale federale, ma in modo diverso: il diritto di ricorso sarebbe stato sancito direttamente nel Codice penale e limitato alle decisioni successive indipendenti<sup><a href="#fn-d46386e1750" id="fnbck-d46386e1750">65</a></sup>. L’Assemblea federale ha respinto il pacchetto di misure<sup><a href="#fn-d46386e1765" id="fnbck-d46386e1765">66</a></sup>, ma la questione della legittimazione ricorsuale non era tra i punti controversi<sup><a href="#fn-d46386e1776" id="fnbck-d46386e1776">67</a></sup>.</p>
<p class="absatz man-space-before-4">Se un Cantone si avvale di questa facoltà, il diritto federale prevede la possibilità di ricorso anche per un’autorità esecutiva, oltre a quella di cui dispone il pubblico ministero secondo l’articolo 81 capoverso 1 lettera b n. 3 LTF. Si tratta in via di principio di casi in cui il pubblico ministero non è l’autorità interessata. Nella pratica non ci si attende quindi a una sovrapposizione dei diritti di ricorso. Tuttavia, se anche il pubblico ministero desidera interporre ricorso, può continuare a farlo alle condizioni di cui all’articolo 81 capoverso 1 lettera b numero 3 LTF<sup><a href="#fn-d46386e1795" id="fnbck-d46386e1795">68</a></sup>. </p>
<p class="absatz man-space-before-4">Il Consiglio federale è del parere che sia opportuno prevedere un diritto di ricorso delle autorità d’esecuzione, ma che si possa lasciare i Cantoni liberi d’impostarlo nel dettaglio; infatti, il nuovo capoverso 4 si limita a conferire loro tale facoltà.</p>
<div class="footnotes">
<p id="fn-d46386e1696"><sup><a href="#fnbck-d46386e1696">62</a></sup><sup></sup>  DTF <b>145</b> IV 65 consid. 1.2; DTF <b>133</b> IV 121 consid. 1.2.</p>
<p id="fn-d46386e1713"><sup><a href="#fnbck-d46386e1713">63</a></sup><sup></sup>  Cfr. in merito all’attuale situazione giuridica DTF <b>145</b> IV 65 consid. 2.2 e la sentenza 6B_664/2013 del 16 dic. 2013 consid. 1.1. segg. nonché Christian Denys, in: Aubrey Girardin et al. (a c. di), «Commentaire de la LTF» [di seguito «Commentaire LTF»], 3<sup>a</sup> ed., art. 81 N 44 segg.</p>
<p id="fn-d46386e1727"><sup><a href="#fnbck-d46386e1727">64</a></sup><sup></sup>  Art. 6 lett. h <i>Justizvollzugsgesetz</i> (BSG 341.1) e art. 61<i>a</i> <i>Einführungsgesetz zur ZPO, StPO und JStPO</i> (BSG 271.1) del Cantone di Berna o art. 7 cpv. 2 lett. c<sup>ter</sup> <i>Gesetz über den Justizvollzug</i> del Cantone di Soletta (BGS 331.11). In entrambi i casi il diritto al ricorso si limita alle decisioni successive indipendenti.</p>
<p id="fn-d46386e1750"><sup><a href="#fnbck-d46386e1750">65</a></sup><sup></sup>  Messaggio del 2 nov. 2022 concernente la modifica del Codice penale e del diritto penale minorile (pacchetto di misure: esecuzione delle sanzioni) <a href="https://fedlex.data.admin.ch/eli/fga/2022/2991" target="_blank">FF <b>2022</b> 2991</a>, pag. 41 e 57.</p>
<p id="fn-d46386e1765"><sup><a href="#fnbck-d46386e1765">66</a></sup><sup></sup>  Boll. Uff. <b>2024</b> N 1347 votazione finale del Consiglio nazionale del 14 giu. 2024.</p>
<p id="fn-d46386e1776"><sup><a href="#fnbck-d46386e1776">67</a></sup><sup></sup>  Boll. Uff. <b>2023</b> S 642 e Boll. Uff. <b>2024</b> N 118 seg.: su proposta delle rispettive commissioni, il Consiglio degli Stati e il Consiglio nazionale hanno adottato senza discussione l’art. 65<i>a</i> D-CP e il n. II concernente la modifica di altri atti normativi.</p>
<p id="fn-d46386e1795"><sup><a href="#fnbck-d46386e1795">68</a></sup><sup></sup>  Cfr. a questo proposito DTF <b>134</b> IV 36 consid. 1.4.3 con le restrizioni della modifica del 17 giu. 2022 <a href="https://fedlex.data.admin.ch/eli/oc/2023/468" target="_blank">RU <b>2023</b> 468 </a>(cfr. anche Boll. Uff. <b>2022</b> S 497 seg.).</p>
</div>
</div></article><article id="art_83"><a name="a83"></a><h6 class="heading" role="heading">
<span class="display-icon"></span><span class="external-link-icon"></span><a href="#art_83">Art. 83  lett. a</a><span class="man-font-style-normal"><sup><a href="#fn-d46386e1821" id="fnbck-d46386e1821">69</a></sup></span>
</h6>
<div class="collapseable">
<p class="absatz man-space-before-4">L’articolo 83 lettera a prevede che il Tribunale federale non possa pronunciarsi sulle decisioni in materia di sicurezza nazionale e di affari esteri, in deroga alla regola di cui all’articolo 82 lettera a. Per stabilire se vi sia un’eccezione secondo l’articolo 83 lettera a LTF o l’articolo 32 capoverso 1 lettera a LTAF, il Tribunale federale si basa, nella sua giurisprudenza costante, sulla <i>natura politica </i>evidente o quanto meno prevalente della decisione<sup><a href="#fn-d46386e1847" id="fnbck-d46386e1847">70</a></sup>. Ciò corrisponde anche a quanto illustrato nel messaggio del 28 febbraio 2001 sulla revisione totale dell’organizzazione giudiziaria federale. All’epoca il Consiglio federale voleva escludere la tutela giurisdizionale del Tribunale federale per le decisioni di carattere prevalentemente politico non idonee a un esame giudiziario<sup><a href="#fn-d46386e1870" id="fnbck-d46386e1870">71</a></sup>. Ora il Consiglio federale intende definire meglio il concetto e propone di precisare il tenore della disposizione, specificando che la decisione soggetta a deroga dev’essere fondata prevalentemente su considerazioni politiche (nuovo n. 1 dell’art. 83 lett. a)<sup><a href="#fn-d46386e1884" id="fnbck-d46386e1884">72</a></sup>. La proposta nel disegno non comporta quindi alcuna modifica materiale.</p>
<div class="footnotes">
<p id="fn-d46386e1821"><sup><a href="#fnbck-d46386e1821">69</a></sup><sup></sup>  Si rinuncia alla modifica redazionale dell’art. 83 lett. u LTF a causa della prevista modifica della legge sulle banche (messaggio del 6 sett. 2023 concernente la modifica della legge sulle banche [<a href="https://fedlex.data.admin.ch/vocabulary/legal-taxonomy/11561" target="_blank" data-rs-uri="https://fedlex.data.admin.ch/eli/cc/51/117_121_129" data-rs="952.0" data-lang="it">RS <b>952</b>.0</a>], <a href="https://fedlex.data.admin.ch/eli/fga/2023/2165" target="_blank">FF <b>2023</b> 2165</a>, pag. 64, oggetto che il Consiglio degli Stati ha temporaneamente sospeso il 10 mar. 2025).</p>
<p id="fn-d46386e1847"><sup><a href="#fnbck-d46386e1847">70</a></sup><sup></sup>  DTF <b>142</b> II 313 consid. 4.3; DTF <b>137</b> I 371 consid. 1.2; DTF <b>132</b> II 342 consid. 1; cfr. anche <a href="https://fedlex.data.admin.ch/eli/fga/2018/1655" target="_blank">FF <b>2018</b> 3925</a>, in particolare 3960 nota a piè di pagina 96.</p>
<p id="fn-d46386e1870"><sup><a href="#fnbck-d46386e1870">71</a></sup><sup></sup>  Messaggio del 28 feb. 2001 concernente la revisione totale dell’organizzazione giudiziaria federale, <a href="https://fedlex.data.admin.ch/eli/fga/2001/731" target="_blank">FF <b>2001</b> 3764</a>, in particolare 3940 seg.</p>
<p id="fn-d46386e1884"><sup><a href="#fnbck-d46386e1884">72</a></sup><sup></sup>  Cfr. anche messaggio del 15 giu. 2018 concernente la modifica della legge sul Tribunale federale (LTF), <a href="https://fedlex.data.admin.ch/eli/fga/2018/1655" target="_blank">FF <b>2018</b> 3925</a>, in particolare 3960.</p>
</div>
</div></article><article id="art_83"><a name="ta83"></a><h6 class="heading" role="heading">
<span class="display-icon"></span><span class="external-link-icon"></span><a href="#art_83">Art. 83  lett. r</a>
</h6>
<div class="collapseable">
<p class="absatz man-space-before-4">In seguito all’abrogazione dell’articolo 34 LTAF e a diverse modifiche della legge del 18 marzo 1994<sup><a href="#fn-d46386e1905" id="fnbck-d46386e1905">73</a></sup> sull’assicurazione malattia (LAMal), è necessario procedere a qualche adeguamento redazionale dell’eccezione in materia di assicurazione malattie. Il testo vigente si comprende solamente grazie alla nota<sup><a href="#fn-d46386e1917" id="fnbck-d46386e1917">74</a></sup> che rimanda alla nuova disposizione dell’articolo 53 capoverso 1 LAMal<sup><a href="#fn-d46386e1925" id="fnbck-d46386e1925">75</a></sup>. Per semplificare il futuro coordinamento tra le due leggi, la nuova <i>lettera r </i>non riporta più un elenco come previsto ancora nel 2018, ma rimanda direttamente all’articolo 53 capoverso 1 LAMal. In termini materiali, l’eccezione resta invariata e riguarda in particolare le tariffe dei fornitori di prestazioni, gli elenchi degli ospedali e delle case di cura, il budget globale per il finanziamento degli ospedali e delle case di cura e le sanzioni in caso di violazione dell’obbligo di comunicare i dati.</p>
<p class="absatz man-space-before-4">Nell’ambito della modifica della LAMal del 19 giugno 2020 (autorizzazione dei fornitori di prestazioni), l’articolo 55<i>a</i> LAMal è stato eliminato dall’enumerazione di cui all’articolo 53 capoverso 1 LAMal. Di conseguenza, per le decisioni in materia di autorizzazione a esercitare a carico dell’assicurazione malattie valgono in linea di principio le vie legali cantonali<sup><a href="#fn-d46386e1944" id="fnbck-d46386e1944">76</a></sup>. Fanno eccezione le decisioni dei governi cantonali nel settore della pianificazione ospedaliera (art. 39 LAMal). Contro queste decisioni continua a essere possibile adire il Tribunale amministrativo federale. Quindi l’articolo 39 LAMal rimane nell’elenco di cui all’articolo 53 capoverso 1 LAMal.</p>
<div class="footnotes">
<p id="fn-d46386e1905"><sup><a href="#fnbck-d46386e1905">73</a></sup><sup></sup>  <a href="https://fedlex.data.admin.ch/vocabulary/legal-taxonomy/10133" target="_blank" data-rs-uri="https://fedlex.data.admin.ch/eli/cc/1995/1328_1328_1328" data-rs="832.10" data-lang="it">RS <b>832.10</b></a></p>
<p id="fn-d46386e1917"><sup><a href="#fnbck-d46386e1917">74</a></sup><sup></sup>  Cfr. nota a piè di pagina 74 nella RS all’art. 83 lett. r LTF.</p>
<p id="fn-d46386e1925"><sup><a href="#fnbck-d46386e1925">75</a></sup><sup></sup>  Cfr. anche DTF <b>141</b> V 361 consid. 1.2.</p>
<p id="fn-d46386e1944"><sup><a href="#fnbck-d46386e1944">76</a></sup><sup></sup>  Cfr. Boll. Uff. <b>2019</b> S 253 e Boll. Uff. <b>2019</b> S 1047 seg. nonché la sentenza del Tribunale federale 9C_538/2023 del 16 set. 2024 consid. 1.3 e 5.5.3; cfr. invece il messaggio del 15 giu. 2018 concernente la modifica della legge sul Tribunale federale (LTF), <a href="https://fedlex.data.admin.ch/eli/fga/2018/1655" target="_blank">FF <b>2018</b> 3925</a>, in particolare 3959.</p>
</div>
</div></article><article id="art_83"><a name="tta83"></a><h6 class="heading" role="heading">
<span class="display-icon"></span><span class="external-link-icon"></span><a href="#art_83">Art. 83  lett. s</a>
</h6>
<div class="collapseable">
<p class="absatz man-space-before-4">La modifica è di natura puramente redazionale: si cancella l’elenco, divenuto inutile<sup><a href="#fn-d46386e1971" id="fnbck-d46386e1971">77</a></sup>, e la disposizione è riformulata di conseguenza. Nel nuovo testo tedesco il termine «Einteilung» copre le nozioni di «Abgrenzung» e di «Unterteilung» dell’ordinanza del 7 dicembre 1998<sup><a href="#fn-d46386e1984" id="fnbck-d46386e1984">78</a></sup> sulle zone agricole.</p>
<div class="footnotes">
<p id="fn-d46386e1971"><sup><a href="#fnbck-d46386e1971">77</a></sup><sup></sup>  Con la modifica della legge sull’agricoltura del 22 mar. 2013 [<a href="https://fedlex.data.admin.ch/vocabulary/legal-taxonomy/10401" target="_blank" data-rs-uri="https://fedlex.data.admin.ch/eli/cc/1998/3033_3033_3033" data-rs="910.1" data-lang="it">RS <b>910.1</b></a>], che abrogava le disposizioni sul contingentamento lattiero, è stato cancellato anche il n. 1.</p>
<p id="fn-d46386e1984"><sup><a href="#fnbck-d46386e1984">78</a></sup><sup></sup>  <a href="https://fedlex.data.admin.ch/vocabulary/legal-taxonomy/10437" target="_blank" data-rs-uri="https://fedlex.data.admin.ch/eli/cc/1999/46" data-rs="912.1" data-lang="it">RS <b>912.1</b></a>;<b> </b>cfr. p. es. art. 2 cpv. 1.</p>
</div>
</div></article><article id="art_86"><a name="a86"></a><h6 class="heading" role="heading">
<span class="display-icon"></span><span class="external-link-icon"></span><a href="#art_86">Art. 86  cpv. 2</a>
</h6>
<div class="collapseable">
<p class="absatz man-space-before-4">La disposizione vigente sancisce per legge il principio secondo cui i Cantoni istituiscono tribunali superiori che giudicano in qualità di autorità di grado immediatamente inferiore al Tribunale federale. Il disegno cancella, tuttavia, la seconda parte del capoverso in vigore («in quanto un’altra legge federale non preveda che le decisioni di altre autorità giudiziarie sono impugnabili mediante ricorso al Tribunale federale»). La soppressione del rimando esplicito alla possibilità di prevedere in una legge speciale altre autorità cantonali di grado inferiore rispetto al Tribunale federale chiarisce che non devono più esservi eccezioni. Attualmente, soltanto l’articolo 56 LIP contempla una simile eccezione; esso viene modificato nel presente disegno (v. il commento all’art. 56 D-LIP<sup><a href="#fn-d46386e2007" id="fnbck-d46386e2007">79</a></sup>)<sup><a href="#fn-d46386e2019" id="fnbck-d46386e2019">80</a></sup>. Cancellando l’eccezione rimanente, il testo di legge rende più esplicita l’uniformazione, auspicata con la riforma della giustizia, delle vie di ricorso e delle autorità di grado inferiore, elevandola a regola. I requisiti posti a un tribunale superiore risultano dall’attuale giurisprudenza del Tribunale federale<sup><a href="#fn-d46386e2030" id="fnbck-d46386e2030">81</a></sup>.</p>
<p class="absatz man-space-before-4">Per quanto riguarda le decisioni di <i>carattere prevalentemente politico</i>, i Cantoni restano liberi di istituire un’autorità non giudiziaria di grado immediatamente inferiore al Tribunale federale (cpv. 3). Per tutte le altre controversie di diritto pubblico devono istituire tribunali superiori di grado immediatamente inferiore al Tribunale federale. Ciò vale anche per gli ambiti nei quali il diritto federale prevede un’autorità cantonale di ricorso unica, come ad esempio il tribunale cantonale delle assicurazioni (cfr. art. 57 e 62 cpv. 1 legge federale del 6 ott. 2000<sup><a href="#fn-d46386e2049" id="fnbck-d46386e2049">82</a></sup> sulla parte generale del diritto delle assicurazioni sociali [LPGA]) o l’autorità cantonale di ricorso unica secondo il diritto in materia di aiuto alle vittime (art. 29 cpv. 3 LAV)<sup><a href="#fn-d46386e2061" id="fnbck-d46386e2061">83</a></sup>.</p>
<div class="footnotes">
<p id="fn-d46386e2007"><sup><a href="#fnbck-d46386e2007">79</a></sup><sup></sup>  <a href="https://fedlex.data.admin.ch/vocabulary/legal-taxonomy/8211" target="_blank" data-rs-uri="https://fedlex.data.admin.ch/eli/cc/1966/371_385_384" data-rs="642.21" data-lang="it">RS <b>642.21</b></a></p>
<p id="fn-d46386e2019"><sup><a href="#fnbck-d46386e2019">80</a></sup><sup></sup>  Cfr. anche Boll. Uff. <b>2019</b> N 281, intervento della consigliera federale Karin Keller-Sutter.</p>
<p id="fn-d46386e2030"><sup><a href="#fnbck-d46386e2030">81</a></sup><sup></sup>  Cfr. p. es. DTF <b>150</b> II 346 consid. 1.2; <b>135</b> II 94 consid. 4 o la sentenza 2C_1158/2012 del 27 ago. 2013 consid. 1.2.2.</p>
<p id="fn-d46386e2049"><sup><a href="#fnbck-d46386e2049">82</a></sup><sup></sup>  <a href="https://fedlex.data.admin.ch/vocabulary/legal-taxonomy/9993" target="_blank" data-rs-uri="https://fedlex.data.admin.ch/eli/cc/2002/510" data-rs="830.1" data-lang="it">RS <b>830.1</b></a></p>
<p id="fn-d46386e2061"><sup><a href="#fnbck-d46386e2061">83</a></sup><sup></sup>  Cfr. Esther Tophinke, BSK- BGG (nota a piè di pagina 26) Art. 86 N 15.</p>
</div>
</div></article><article id="art_87"><a name="a87"></a><h6 class="heading" role="heading">
<span class="display-icon"></span><span class="external-link-icon"></span><a href="#art_87">Art. 87  cpv. 1</a>
</h6>
<div class="collapseable">
<p class="absatz man-space-before-4">La deroga alle disposizioni generali per le autorità inferiori (art. 86) non si applicherà più ai ricorsi contro gli atti normativi comunali. La modifica impone ai Cantoni di prevedere un’autorità inferiore cantonale per i ricorsi contro <i>gli atti normativi comunali</i>, in applicazione del principio secondo cui i Cantoni devono istituire tribunali superiori in qualità di autorità di grado inferiore al Tribunale federale. L’obiettivo è evitare che l’Alta Corte decida in prima istanza; in tal modo viene ulteriormente limitata una delle poche deroghe rimanenti dopo la revisione totale dell’organizzazione giudiziaria federale. Lo scopo è di affidare la tutela giurisdizionale, in primo luogo, alle autorità giudiziarie inferiori<sup> </sup>affinché decidano<sup> </sup>con cognizione piena sulle questioni di diritto e di fatto<sup><a href="#fn-d46386e2085" id="fnbck-d46386e2085">84</a></sup>. Inoltre, questa soluzione alleggerisce in modo mirato il carico di lavoro del Tribunale federale.</p>
<p class="absatz man-space-before-4">In questo contesto, per atti normativi comunali non si intendono soltanto quelli emanati direttamente da un Comune, ma tutti quelli che non sono adottati dal Cantone. Sono compresi anche gli atti normativi emanati da enti di altri livelli politici, come i distretti, se non fanno parte dell’amministrazione cantonale. Ciò dipende tuttavia dall’organizzazione cantonale concreta<sup><a href="#fn-d46386e2101" id="fnbck-d46386e2101">85</a></sup>. Questi atti non pongono problemi specifici, paragonabili a quelli riscontrati su scala cantonale, per quanto riguarda la separazione dei poteri. La modifica intende conformare l’interpretazione in materia di atti normativi comunali a quella applicata da tempo agli atti delle autorità secondo l’articolo 88 capoverso 2 LTF<sup><a href="#fn-d46386e2115" id="fnbck-d46386e2115">86</a></sup>.</p>
<p class="absatz man-space-before-4">Quanto agli atti normativi cantonali, i Cantoni restano liberi di prevedere o meno una procedura interna di controllo normativo astratto<sup><a href="#fn-d46386e2125" id="fnbck-d46386e2125">87</a></sup>. La deroga per gli atti normativi comunali in origine era stata proposta, in una forma leggermente diversa, dal Consiglio nazionale su proposta della sua commissione<sup><a href="#fn-d46386e2139" id="fnbck-d46386e2139">88</a></sup>. La maggior parte dei Cantoni sottopone già gli atti comunali a un controllo normativo astratto<sup><a href="#fn-d46386e2160" id="fnbck-d46386e2160">89</a></sup>. I Cantoni ancora sprovvisti di una simile procedura cantonale (AR, AI, NE, GE<sup><a href="#fn-d46386e2168" id="fnbck-d46386e2168">90</a></sup><sup>,</sup> OW, SO, TI, UR e VS) dovranno introdurla, ossia designare un tribunale superiore che, in qualità di autorità cantonale inferiore al Tribunale federale, assicuri anche il controllo normativo astratto degli atti comunali. Il capoverso 2 della disposizione transitoria dell’articolo 132<i>b</i> D-LTF concede ai Cantoni interessati un termine di due anni per attuare la presente disposizione.</p>
<div class="footnotes">
<p id="fn-d46386e2085"><sup><a href="#fnbck-d46386e2085">84</a></sup><sup></sup>  Messaggio del 28 feb. 2001 concernente la revisione totale dell’organizzazione giudiziaria federale, <a href="https://fedlex.data.admin.ch/eli/fga/2001/731" target="_blank">FF <b>2001</b> 3764</a>, in particolare 3787 e 3789 seg.; cfr. anche Heinz Aemisegger / Karin Scherrer Reber, BSK-BGG (nota a piè di pagina 26), Art. 87 N 1 segg.</p>
<p id="fn-d46386e2101"><sup><a href="#fnbck-d46386e2101">85</a></sup><sup></sup>  Cfr. p. es. § 69 segg. <i>Verfassung des Kantons Schwyz</i> (Costituzione del Cantone di Svitto) nonché all’opposto art. 96 <i>Verfassung des Kantons Zürich</i> (Costituzione del Cantone di Zurigo).</p>
<p id="fn-d46386e2115"><sup><a href="#fnbck-d46386e2115">86</a></sup><sup></sup>  Cfr. sentenza del Tribunale federale 1C_185/2007 del 6 nov. 2007 consid. 1.1.</p>
<p id="fn-d46386e2125"><sup><a href="#fnbck-d46386e2125">87</a></sup><sup></sup>  DTF <b>142</b> I 99 consid. 1.1; DTF <b>141</b> I 36 consid. 1.2.1 e in relazione a un atto normativo comunale: sentenza del Tribunale federale 2C_983/2020 del 15 giu. 2022 consid. 1.1 segg.</p>
<p id="fn-d46386e2139"><sup><a href="#fnbck-d46386e2139">88</a></sup><sup></sup>  Boll. Uff. <b>2019</b> N 281; originariamente la commissione aveva proposto la seguente modifica dell’art. 87 cpv. 2: «Soweit das kantonale Recht ein Rechtsmittel vorsieht <i>sowie bei Beschwerden gegen kommunale Erlasse</i>, findet Artikel 86 Anwendung» (<i>se il diritto cantonale prevede un rimedio giuridico e in caso di ricorso contro gli atti normativi </i><i>comunali</i><i>, si applica l’articolo 86</i>).</p>
<p id="fn-d46386e2160"><sup><a href="#fnbck-d46386e2160">89</a></sup><sup></sup>  Cfr. Ralph David Doleschal, «Die abstrakte Normenkontrolle in den Kantonen», tesi ZStöR, 2019, in particolare n. IV.7.</p>
<p id="fn-d46386e2168"><sup><a href="#fnbck-d46386e2168">90</a></sup><sup></sup>  Cfr. art. 130B cpv. 1 lett. a <i>Loi sur l’organisation judiciaire du 26 septembre 2010</i> del Cantone di Ginevra e consid. 2.2 non pubblicato della DTF <b>151 </b>I 3.</p>
</div>
</div></article><article id="art_97"><a name="a97"></a><h6 class="heading" role="heading">
<span class="display-icon"></span><span class="external-link-icon"></span><a href="#art_97">Art. 97  cpv. 2</a>
</h6>
<div class="collapseable">
<p class="absatz man-space-before-4">L’articolo 97 disciplina le censure di fatto nella procedura dinanzi al Tribunale federale. Il <i>capoverso 2 </i>sostituisce l’attuale eccezione in materia di assicurazione militare e di assicurazione contro gli infortuni con una nuova eccezione in materia di diritti politici. </p>
<p class="absatz man-space-before-4">La garanzia della via giudiziaria (art. 29<i>a</i> Cost.) prevede che nelle controversie giuridiche possa essere adita almeno un’autorità giudiziaria con piena cognizione sulle questioni di diritto e di fatto. La richiesta di una tutela giurisdizionale efficace è inoltre connessa con la garanzia dei diritti politici di cui all’articolo 34 capoverso 1 Cost.<sup><a href="#fn-d46386e2202" id="fnbck-d46386e2202">91</a></sup>. Al fine di attuare questi requisiti costituzionali nell’ambito dei diritti politici, l’articolo 97 capoverso 2 D-LTF introduce una nuova eccezione alla restrizione di cui al capoverso 1. Secondo tale disposizione ogni accertamento inesatto o incompleto dei fatti giuridicamente rilevanti può essere contestato se sono cumulativamente adempiuti i criteri della materia e della via di ricorso: la materia è quella dei «<i>ricorsi concernenti il diritto di voto dei cittadini nonché le elezioni e votazioni popolari</i>» (art. 88 LTF). Se in questi ricorsi a pronunciarsi in veste di autorità inferiore al Tribunale federale non è stato un giudice ma un governo cantonale o la Cancelleria federale, il Tribunale federale deve poter esaminare liberamente i fatti; le pertinenti censure sono infatti ammissibili. Se in assenza di un’autorità inferiore il Tribunale federale giudica in prima istanza, è tenuto ad accertare i fatti (cfr. art. 105 cpv. 1 per. 2 D‑LTF)<sup><a href="#fn-d46386e2225" id="fnbck-d46386e2225">92</a></sup>. Se, invece, il ricorrente impugna una decisione giudiziaria, in materia di diritti politici i fatti continuano a poter essere contestati soltanto in misura limitata conformemente all’articolo 97 capoverso 1. </p>
<p class="absatz man-space-before-4">La formulazione è stata rielaborata rispetto al progetto di revisione del 2018 per tenere conto della terminologia della LTF. A differenza dell’avamprogetto, gli atti legislativi cantonali non sono più contemplati. L’autorità inferiore eventualmente prevista da un Cantone per i ricorsi contro atti legislativi cantonali deve essere un’autorità giudiziaria (cfr. art. 87 cpv. 2 in combinato disposto con l’art. 86 LTF). Se il Tribunale federale decide in prima istanza, non vi sono fatti già accertati da contestare, poiché accertarli spetta appunto al Tribunale federale medesimo (cfr. art. 105 cpv. 1, secondo periodo).</p>
<p class="absatz man-space-before-4">Il messaggio del 30 aprile 2025<sup><a href="#fn-d46386e2240" id="fnbck-d46386e2240">93</a></sup> concernente la modifica della legge federale del 17 dicembre 1976<sup><a href="#fn-d46386e2253" id="fnbck-d46386e2253">94</a></sup> sui diritti politici (LDP) propone di migliorare il sistema ricorsuale nell’ambito delle elezioni e delle votazioni popolari federali. I governi cantonali devono in linea di massima rimanere la prima giurisdizione per i ricorsi sulle elezioni e votazioni federali. Tuttavia, per irregolarità con potenziali ripercussioni in più Cantoni o causate da un’autorità amministrativa della Confederazione, in futuro sarà possibile presentare ricorso direttamente presso il Tribunale federale. Questa regolamentazione dovrebbe comportare, da un lato, un aumento dei processi diretti dinanzi al Tribunale federale e, dall’altro, una diminuzione dei casi in cui il governo cantonale interviene in qualità di autorità inferiore. Nel suddetto messaggio sono già state esaminate le diverse varianti delle vie di ricorso<sup><a href="#fn-d46386e2265" id="fnbck-d46386e2265">95</a></sup>. In particolare, non è riuscita ad affermarsi la variante in due fasi preferita dal Tribunale federale, secondo la quale per tutte le cause cantonali in materia di diritto di voto sarebbe competente in prima istanza un tribunale cantonale e per tutte le questioni federali in materia di diritto di voto il Tribunale amministrativo federale. La revisione «minore» della LTF riprende queste decisioni. Poiché ha ripercussioni sugli articoli 97 e 105 LTF, il progetto di revisione della LDP deve essere coordinato con il presente progetto. </p>
<p class="absatz man-space-before-4">Attualmente è possibile ricorrere contro la concessione o il rifiuto di prestazioni pecuniarie dell’assicurazione militare o dell’assicurazione contro gli infortuni, contestando qualsiasi accertamento inesatto o incompleto dei fatti. Il disegno abroga questa eccezione al fine di armonizzare l’esame dei fatti condotto dal Tribunale federale in tutti i rami delle assicurazioni sociali: non esiste infatti alcuna ragione per trattare in modo diverso i ricorsi in materia<sup><a href="#fn-d46386e2281" id="fnbck-d46386e2281">96</a></sup>. A tutti gli altri rami delle assicurazioni sociali, in particolare all’assicurazione per l’invalidità, si applica infatti il capoverso 1 e quindi l’accertamento dei fatti può essere contestato soltanto se è stato svolto in modo manifestamente inesatto o in violazione dei diritti.</p>
<p class="absatz man-space-before-4">La nuova eccezione in materia di diritti politici comporterà un certo aumento del carico di lavoro del Tribunale federale (v. anche n. 2.3). Tale aumento sarà tuttavia modesto, dato che negli ultimi anni i governi cantonali, in qualità di autorità inferiori al Tribunale federale, hanno sostanzialmente adottato soltanto decisioni di non entrata nel merito e, di conseguenza, spesso non hanno accertato completamente i fatti rilevanti per l’oggetto materiale della controversia<sup><a href="#fn-d46386e2291" id="fnbck-d46386e2291">97</a></sup>.<sup> </sup>Poiché, contemporaneamente, vengono soppresse le attuali eccezioni nel settore dell’assicurazione militare e dell’assicurazione contro gli infortuni e, d’ora in poi, un’istanza cantonale dovrà obbligatoriamente esaminare gli atti normativi comunali (art. 87 cpv. 1 D-LTF), il leggero aumento del carico di lavoro dovuto alla nuova eccezione è compensato dall’eliminazione delle vecchie eccezioni. </p>
<div class="footnotes">
<p id="fn-d46386e2202"><sup><a href="#fnbck-d46386e2202">91</a></sup><sup></sup>  Cfr. Steinmann/Besson, Art. 34, in: Ehrenzeller et. al. (a c. di), «Die schweizerische Bundesverfassung» [St. Galler Kommentar; in seguito SGK-BV], 4<sup>a</sup> ed., Zurigo / San Gallo, Art. 34 N 33; cfr. weiter Gerold Steinmann, Urteilsbesprechung zu 1C_17/2017, ZBl 2018, pag. 33 seg.; Giovanni Biaggini, OFK-BV, 2<sup>a</sup> ed., Zurigo 2017, Art. 29<i>a</i> N8a e Andreas Kley, SGK-BV, Art. 29<i>a</i> N 31 segg.</p>
<p id="fn-d46386e2225"><sup><a href="#fnbck-d46386e2225">92</a></sup><sup></sup>  Cfr. art. 55 LTF segg. e DTF <b>143</b> I 137 consid. 2.3.</p>
<p id="fn-d46386e2240"><sup><a href="#fnbck-d46386e2240">93</a></sup><sup></sup>  <a href="https://fedlex.data.admin.ch/eli/fga/2025/1580" target="_blank">FF <b>2025</b> 1580</a></p>
<p id="fn-d46386e2253"><sup><a href="#fnbck-d46386e2253">94</a></sup><sup></sup>  <a href="https://fedlex.data.admin.ch/vocabulary/legal-taxonomy/4940" target="_blank" data-rs-uri="https://fedlex.data.admin.ch/eli/cc/1978/688_688_688" data-rs="161.1" data-lang="it">RS <b>161.1</b></a></p>
<p id="fn-d46386e2265"><sup><a href="#fnbck-d46386e2265">95</a></sup><sup></sup>  <a href="https://fedlex.data.admin.ch/eli/fga/2025/1580" target="_blank">FF <b>2025</b> 1580</a>, pag. 10.</p>
<p id="fn-d46386e2281"><sup><a href="#fnbck-d46386e2281">96</a></sup><sup></sup>  Cfr. anche Markus Schott, BSK-BGG (nota a piè di pagina 26), art. 97 N 25 segg.</p>
<p id="fn-d46386e2291"><sup><a href="#fnbck-d46386e2291">97</a></sup><sup></sup>  Messaggio del 30 apr. 2025 concernente la modifica della legge federale sui diritti politici, <a href="https://fedlex.data.admin.ch/eli/fga/2025/1580" target="_blank">FF <b>2025</b> 1580</a>, pag. 16 seg.</p>
</div>
</div></article><article id="art_100"><a name="a100"></a><h6 class="heading" role="heading">
<span class="display-icon"></span><span class="external-link-icon"></span><a href="#art_100">Art. 100  cpv. 2 lett. c </a>
</h6>
<div class="collapseable">
<p class="absatz man-space-before-4">Il testo dell’articolo 100 capoverso 2 lettera c del disegno è semplificato rispetto al diritto vigente e rimanda direttamente alle decisioni dell’autorità cantonale unica di cui all’articolo 7 LF-RMA. Si rinuncia a menzionare espressamente la Convenzione europea del 20 maggio 1980<sup><a href="#fn-d46386e2315" id="fnbck-d46386e2315">98</a></sup> sul riconoscimento e l’esecuzione delle decisioni in materia di affidamento di minori e sul ristabilimento dell’affidamento e la Convenzione del 25 ottobre 1980<sup><a href="#fn-d46386e2327" id="fnbck-d46386e2327">99</a></sup> sugli aspetti civili del rapimento internazionale di minori, senza che ne risulti alcuna modifica materiale. Anche con il nuovo tenore, la lettera c si applicherà soltanto alle misure di protezione disposte per il ritorno di un minore secondo le succitate Convenzioni. Per contro, il termine ridotto di dieci giorni non si applicherà alle decisioni su misure di protezione disposte in base alla Convenzione dell’Aia del 19 ottobre 1996<sup><a href="#fn-d46386e2339" id="fnbck-d46386e2339">100</a></sup> sulla protezione dei minori o alla Convenzione del 13 gennaio 2000<sup><a href="#fn-d46386e2351" id="fnbck-d46386e2351">101</a></sup> sulla protezione internazionale degli adulti, poiché in questi casi la procedura particolare di cui agli articoli 3‑14 LF‑RMA non è applicabile.</p>
<p class="absatz man-space-before-4">Il rimando alla LF‑RMA corrisponde inoltre alla nuova eccezione riguardante la sospensione dei termini per le misure di protezione e le decisioni di ritorno secondo la LF‑RMA (cfr. art. 46 cpv. 2 lett. f D-LTF). </p>
<div class="footnotes">
<p id="fn-d46386e2315"><sup><a href="#fnbck-d46386e2315">98</a></sup><sup></sup>  <a href="https://fedlex.data.admin.ch/vocabulary/legal-taxonomy/855" target="_blank" data-rs-uri="https://fedlex.data.admin.ch/eli/cc/1983/1681_1681_1681" data-rs="0.211.230.01" data-lang="it">RS <b>0.211.230.01</b></a></p>
<p id="fn-d46386e2327"><sup><a href="#fnbck-d46386e2327">99</a></sup><sup></sup>  <a href="https://fedlex.data.admin.ch/vocabulary/legal-taxonomy/856" target="_blank" data-rs-uri="https://fedlex.data.admin.ch/eli/cc/1983/1694_1694_1694" data-rs="0.211.230.02" data-lang="it">RS <b>0.211.230.02</b></a></p>
<p id="fn-d46386e2339"><sup><a href="#fnbck-d46386e2339">100</a></sup><sup></sup>  <a href="https://fedlex.data.admin.ch/vocabulary/legal-taxonomy/860" target="_blank" data-rs-uri="https://fedlex.data.admin.ch/eli/cc/2009/380" data-rs="0.211.231.011" data-lang="it">RS <b>0.211.231.011</b></a></p>
<p id="fn-d46386e2351"><sup><a href="#fnbck-d46386e2351">101</a></sup><sup></sup>  <a href="https://fedlex.data.admin.ch/vocabulary/legal-taxonomy/864" target="_blank" data-rs-uri="https://fedlex.data.admin.ch/eli/cc/2009/381" data-rs="0.211.232.1" data-lang="it">RS <b>0.211.232.1</b></a></p>
</div>
</div></article><article id="art_103"><a name="a103"></a><h6 class="heading" role="heading">
<span class="display-icon"></span><span class="external-link-icon"></span><a href="#art_103">Art. 103  cpv. 2 lett. b</a>
</h6>
<div class="collapseable">
<p class="absatz man-space-before-4">Per legge il ricorso al Tribunale federale non ha in genere effetto sospensivo (art. 103 cpv. 1 LTF), per cui in assenza di una pertinente domanda la decisione esecutiva contestata può essere eseguita. Il capoverso 2 prevede, tuttavia, una serie di eccezioni per determinati procedimenti: in materia penale il ricorso ha effetto sospensivo per legge se è diretto contro decisioni che infliggono pene detentive senza sospensione condizionale o misure privative della libertà. Il disegno aggiunge all’elenco anche l’espulsione (art. 66<i>a</i> segg. Codice penale [CP]<sup><a href="#fn-d46386e2375" id="fnbck-d46386e2375">102</a></sup>), che costituisce anch’essa una restrizione significativa della libertà personale, causando di regola un danno irreparabile. Il nuovo tenore riflette la giurisprudenza del Tribunale federale e rafforza la certezza del diritto<sup><a href="#fn-d46386e2387" id="fnbck-d46386e2387">103</a></sup>. Per non vanificare lo scopo dell’effetto sospensivo, in questi casi l’esecutività deve in linea di principio essere sospesa fino alla scadenza del termine ricorsuale<sup><a href="#fn-d46386e2395" id="fnbck-d46386e2395">104</a></sup>.</p>
<div class="footnotes">
<p id="fn-d46386e2375"><sup><a href="#fnbck-d46386e2375">102</a></sup><sup></sup>  <a href="https://fedlex.data.admin.ch/vocabulary/legal-taxonomy/6196" target="_blank" data-rs-uri="https://fedlex.data.admin.ch/eli/cc/54/757_781_799" data-rs="311.0" data-lang="it">RS <b>311.0</b></a></p>
<p id="fn-d46386e2387"><sup><a href="#fnbck-d46386e2387">103</a></sup><sup></sup>  Cfr. p. es. sentenze 6B_188/2021 del 23 giu. 2021 consid. 1; 6B_1033/2019 del 4 dic. 2019 consid. 1; 6B_235/2018 del 1 nov. 2018 consid. 1; 6B_506/2017 del 14 feb. 2018, fatti D.</p>
<p id="fn-d46386e2395"><sup><a href="#fnbck-d46386e2395">104</a></sup><sup></sup>  Sentenza 1B_58/2014 del 15 apr. 2014 consid. 3.1; DTF <b>144</b> IV 35 consid. 2.3.2.</p>
</div>
</div></article><article id="art_105"><a name="a105"></a><h6 class="heading" role="heading">
<span class="display-icon"></span><span class="external-link-icon"></span><a href="#art_105">Art. 105  cpv. 1, secondo periodo e 3</a>
</h6>
<div class="collapseable">
<p class="absatz man-space-before-4">L’articolo 105 disciplina l’accertamento dei fatti determinanti. Diversamente dall’avamprogetto, il disegno modifica i capoversi 1 e 3 per rendere linguisticamente più comprensibile l’adeguamento voluto. Il capoverso 1 riguarda i procedimenti di ricorso immediato senza un’autorità inferiore e il capoverso 3 i ricorsi contro la decisione di un’autorità inferiore che non è un tribunale. </p>
<p class="absatz man-space-before-4">Secondo il <i>capoverso 1</i>, primo periodo, il Tribunale federale basa la propria sentenza sui fatti accertati dall’autorità precedente. Il nuovo secondo periodo disciplina l’accertamento dei fatti quando il Tribunale federale è la prima e unica istanza di ricorso. In tali casi, il Tribunale federale non può basarsi su fatti determinanti, poiché non vi è alcuna autorità precedente che avrebbe potuto accertarli. Deve quindi stabilire esso stesso i fatti, altrimenti non può pronunciare una sentenza. In realtà, soprattutto nel caso di controllo astratto delle norme degli atti normativi cantonali, il Tribunale federale stabilisce esso stesso i fatti già nel diritto vigente. La modifica del capoverso 1 non ha lo scopo di dare maggiore importanza all’apprezzamento dei fatti nei casi di controllo astratto delle norme, ma vuole piuttosto riflettere in modo trasparente la prassi attuale<sup><a href="#fn-d46386e2419" id="fnbck-d46386e2419">105</a></sup>. Essa non dovrebbe quindi comportare un aumento della mole di lavoro del Tribunale federale (v. in proposito anche n. 2.3). La procedura probatoria è retta dagli articoli 55 e 56 LTF nonché dalle disposizioni ivi citate della legge del 4 dicembre 1947<sup><a href="#fn-d46386e2430" id="fnbck-d46386e2430">106</a></sup> di procedura civile federale (PC). Vale in particolare il principio del libero apprezzamento delle prove.</p>
<p class="absatz man-space-before-4">La modifica dell’articolo 105 capoverso 3 è in relazione con quella dell’articolo 97: abroga l’eccezione che consente al Tribunale federale di esaminare l’accertamento dei fatti nei ricorsi contro una decisione d’assegnazione o di rifiuto di prestazioni pecuniarie dell’assicurazione militare o dell’assicurazione contro gli infortuni. L’obiettivo è uniformare la cognizione del Tribunale federale nell’intera materia delle assicurazioni sociali. </p>
<p class="absatz man-space-before-4">Nel contempo, il capoverso 3 prevede un’eccezione alla regola secondo cui il Tribunale federale basa la propria sentenza sui fatti accertati dall’autorità inferiore. Tale eccezione si applica quando, invece di un giudice, è stato un governo cantonale a decidere come autorità inferiore (art. 88 cpv. 1 lett. b). La garanzia della via giudiziaria viene così concretizzata. L’articolo 105 capoverso 3 corrisponde in linea di massima all’articolo 97 capoverso 2 (v. anche il commento relativo all’art. 97 cpv. 2 D-LTF).</p>
<div class="footnotes">
<p id="fn-d46386e2419"><sup><a href="#fnbck-d46386e2419">105</a></sup><sup></sup>  Cfr. p. es. DTF <b>143</b> I 137 consid. 2.3.</p>
<p id="fn-d46386e2430"><sup><a href="#fnbck-d46386e2430">106</a></sup><sup></sup>  <a href="https://fedlex.data.admin.ch/vocabulary/legal-taxonomy/6141" target="_blank" data-rs-uri="https://fedlex.data.admin.ch/eli/cc/1948/485_473_421" data-rs="273" data-lang="it">RS <b>273</b></a></p>
</div>
</div></article><article id="art_108"><a name="a108"></a><h6 class="heading" role="heading">
<span class="display-icon"></span><span class="external-link-icon"></span><a href="#art_108">Art. 108  cpv. 1</a>
</h6>
<div class="collapseable">
<p class="absatz man-space-before-4">Il <i>capoverso 1 </i>proposto nel disegno contempla, oltre ai «ricorsi», anche le «domande». In tal modo, la procedura semplificata del giudice unico potrà applicarsi anche alle domande di revisione, di interpretazione e di rettifica (cfr. 119<i>a</i>, 121 segg. e 129 LTF), alle stesse condizioni previste per le procedure di ricorso. La modifica si basa su una proposta della Commissione degli affari giuridici presentata in Consiglio nazionale nel 2019, originariamente però in un nuovo articolo 127<i>a</i> e nell’articolo 129 capoverso 3<sup><a href="#fn-d46386e2462" id="fnbck-d46386e2462">107</a></sup>.</p>
<p class="absatz man-space-before-4">Il Consiglio federale ritiene opportuno che il Tribunale federale possa sbrigare <i>domande</i> manifestamente inammissibili, <i>domande</i> manifestamente non motivate in modo sufficiente e <i>domande</i> querulomani o abusive (per analogia con l’art. 108 cpv. 1 LTF) nella procedura del giudice unico, il che non è attualmente possibile in ragione sia della sistematica della LTF sia della presenza del solo termine «ricorsi» nell’articolo 108 LTF<sup><a href="#fn-d46386e2484" id="fnbck-d46386e2484">108</a></sup>. Per quanto riguarda le altre condizioni (lett. a-c), il nuovo tenore è più leggibile, riprende completamente la procedura di ricorso attuale e non prevede modifiche materiali<sup><a href="#fn-d46386e2492" id="fnbck-d46386e2492">109</a></sup>. Come previsto dal diritto vigente, questa procedura semplificata è esclusa per le azioni di cui all’articolo 120 LTF. </p>
<p class="absatz man-space-before-4">Poiché le decisioni di revisione potranno essere pronunciate da un giudice unico, il Tribunale federale dovrà provvedere affinché non sia chiamato a decidere il giudice che in origine ha statuito in veste di giudice unico (art. 32 cpv. 2 e 108 cpv. 1). Secondo il Consiglio federale, si potrebbe a tal fine introdurre una disposizione pertinente nel RTF<sup><a href="#fn-d46386e2502" id="fnbck-d46386e2502">110</a></sup>.</p>
<div class="footnotes">
<p id="fn-d46386e2462"><sup><a href="#fnbck-d46386e2462">107</a></sup><sup></sup>  Boll. Uff. <b>2019</b> N 287</p>
<p id="fn-d46386e2484"><sup><a href="#fnbck-d46386e2484">108</a></sup><sup></sup>  Cfr. p. es. sentenza del Tribunale federale 2F_20/2012 del 25 set. 2012 consid. 1.2.2; Bettina Bacher/Eva Maria Belser, BSK-BGG (nota a piè di pagina 26), art. 108 N 5 con ulteriori rimandi.</p>
<p id="fn-d46386e2492"><sup><a href="#fnbck-d46386e2492">109</a></sup><sup></sup>  Cfr. p. es. Grégory Bovey, Commentaire LTF (nota a piè di pagina 64), art. 108 N 14 segg.</p>
<p id="fn-d46386e2502"><sup><a href="#fnbck-d46386e2502">110</a></sup><sup></sup>  <a href="https://fedlex.data.admin.ch/vocabulary/legal-taxonomy/5580" target="_blank" data-rs-uri="https://fedlex.data.admin.ch/eli/cc/2006/834" data-rs="173.110.131" data-lang="it">RS <b>173.110.131</b></a></p>
</div>
</div></article><article id="art_112"><a name="a112"></a><h6 class="heading" role="heading">
<span class="display-icon"></span><span class="external-link-icon"></span><a href="#art_112">Art. 112  cpv. 2</a>
</h6>
<div class="collapseable">
<p class="absatz man-space-before-4">Nel progetto del 2018, il Consiglio federale proponeva di abrogare il capoverso 2 per uniformare le condizioni di notificazione delle decisioni delle autorità cantonali superiori in tutte le branche del diritto<sup><a href="#fn-d46386e2521" id="fnbck-d46386e2521">111</a></sup>. L’abrogazione avrebbe imposto ai tribunali superiori cantonali di motivare sempre tutte le loro sentenze. In termini di Stato di diritto, sono infatti in via di principio preferibili decisioni motivate rispetto a decisioni senza motivazione, soprattutto per quanto riguarda quelle di seconda istanza. Le motivazioni rendono il sistema giudiziario <i>trasparente e comprensibile</i>. Le decisioni senza motivazione complicano l’esercizio del diritto di ricorso da parte delle autorità federali, ossia un importante strumento di vigilanza. Senza motivazione, un’autorità federale di vigilanza spesso non è in grado di giudicare se sia necessario ricorrere per garantire l’applicazione uniforme e corretta del diritto federale. </p>
<p class="absatz man-space-before-4">Dai dibattiti parlamentari sul progetto del 2018 e sulla revisione del CPC del 2023<sup><a href="#fn-d46386e2540" id="fnbck-d46386e2540">112</a></sup> è tuttavia emerso che nella prassi (cantonale) persiste la necessità di pronunciare decisioni senza motivazione, anche in seconda istanza. Nel quadro della revisione del CPC, il Parlamento ha pertanto elevato a regola la notifica della decisione senza motivazione per le autorità inferiori e ha abolito il previgente obbligo di motivazione per i tribunali civili cantonali superiori (art. 318 cpv. 2 e 327 cpv. 5 in combinato disposto con art. 239 cpv. 1, frase introduttiva CPC, in vigore dal 1° gennaio 2025). La motivazione va fornita in un secondo tempo, se una parte lo chiede entro dieci giorni (art. 239 cpv. 2 CPC). In questo modo, le parti hanno la possibilità di rinunciarvi evitando la stesura di motivazioni inutili, il che è possibile in questo tipo di procedura e permette di sgravare i tribunali cantonali. Altri interventi parlamentari, come la mozione 24.3719<sup><a href="#fn-d46386e2560" id="fnbck-d46386e2560">113</a></sup> «Asilo. Aumentare l’efficienza della giustizia con la notificazione orale delle sentenze», mostrano la volontà politica di privilegiare le decisioni prive di motivazione scritta.</p>
<p class="absatz man-space-before-4">Con la revisione del CPC, il legislatore ha adeguato il primo periodo dell’articolo 112 capoverso 2<sup><a href="#fn-d46386e2570" id="fnbck-d46386e2570">114</a></sup>, che viene di nuovo rielaborato in questa sede<i>.</i> Il diritto cantonale può ancora prevedere la base legale necessaria, ma soltanto in materia di diritto pubblico. A differenza dell’avamprogetto, nella versione tedesca del disegno ciò viene espresso in modo semplificato con «kantonales öffentliches Recht» invece di «kantonales Recht in öffentlich-rechtlichen Angelegenheiten». Sono quindi esclusi i procedimenti civili e penali, che non competono più ai Cantoni, anche se il legislatore federale può fare salva la loro competenza su determinati punti. La limitazione al «diritto pubblico cantonale» mette in chiaro che la LTF non formula alcuna riserva in merito, evitando quindi qualsiasi ambiguità sul primato delle disposizioni del CPC e del CPP<sup><a href="#fn-d46386e2593" id="fnbck-d46386e2593">115</a></sup>.</p>
<p class="absatz man-space-before-4">I Cantoni possono dunque derogare all’obbligo di motivazione soltanto in materia di diritto pubblico, ossia nel diritto procedurale amministrativo cantonale. In questo settore disciplinare la procedura compete ai Cantoni, i quali devono però continuare a tener conto delle condizioni di cui al capoverso 2. Ciò significa che le parti possono chiedere entro 30 giorni il testo integrale della decisione, che non può essere eseguita finché tale termine non scade infruttuoso o il testo integrale non è stato notificato<sup><a href="#fn-d46386e2606" id="fnbck-d46386e2606">116</a></sup>. Restano pertanto ammesse le disposizioni cantonali che prevedono la rinuncia (temporanea) alla motivazione secondo l’articolo 112 capoverso 2 LTF nel diritto delle assicurazioni sociali, ossia nel campo di applicazione dell’articolo 61 lettera h LPGA<sup><a href="#fn-d46386e2614" id="fnbck-d46386e2614">117</a></sup>.</p>
<p class="absatz man-space-before-4">Se un’altra legge federale, come il CPC, deroga all’obbligo di motivare, anche i termini e l’esecutività devono essere disciplinati da tale legge e non dall’articolo 112 capoverso 2 LTF; infatti, il nuovo quarto periodo stabilisce che sono fatte salve le normative contrarie di diritto federale riguardanti i termini o l’esecutività. Per fugare i dubbi rimanenti sull’applicazione delle disposizioni del CPC ai termini e all’esecutività, viene inoltre cancellato il rimando all’articolo 112 LTF nell’articolo 239 capoverso 3 CPC. L’articolo 239 CPC si applicherà quindi in particolare alle autorità giudiziarie che decidono in quanto istanza cantonale unica. Concretamente, ciò significa che il termine per chiedere una motivazione nei procedimenti civili è retto dall’articolo 239 capoverso 2 CPC ed è quindi di dieci giorni. In materia civile, anche l’esecutività va valutata secondo l’articolo 336 CPC in combinato disposto con l’articolo 103 LTF e non secondo l’articolo 112 capoverso 2, terzo periodo LTF. </p>
<p class="absatz man-space-before-4">Il CPP prevede invece un obbligo di motivazione per le autorità di ricorso (art. 82 cpv. 1 e contrario). L’articolo 112 capoverso 2 non è pertanto applicabile<sup><a href="#fn-d46386e2629" id="fnbck-d46386e2629">118</a></sup>.</p>
<p class="absatz man-space-before-4">Queste modifiche non hanno alcun impatto sul carico di lavoro del Tribunale federa-le, che deve sempre motivare le proprie decisioni.</p>
<div class="footnotes">
<p id="fn-d46386e2521"><sup><a href="#fnbck-d46386e2521">111</a></sup><sup></sup>  <a href="https://fedlex.data.admin.ch/eli/fga/2018/1655" target="_blank">FF <b>2018</b> 3925</a>, in particolare 3967 seg.</p>
<p id="fn-d46386e2540"><sup><a href="#fnbck-d46386e2540">112</a></sup><sup></sup>  <a href="https://fedlex.data.admin.ch/eli/oc/2023/491" target="_blank">RU <b>2023</b> 491</a>; <a href="https://fedlex.data.admin.ch/eli/fga/2020/653" target="_blank">FF <b>2020</b> 2407</a>.</p>
<p id="fn-d46386e2560"><sup><a href="#fnbck-d46386e2560">113</a></sup><sup></sup>  Depositata dal consigliere nazionale Benjamin Fischer il 14 giu. 2024.</p>
<p id="fn-d46386e2570"><sup><a href="#fnbck-d46386e2570">114</a></sup><sup></sup>  Boll. Uff. <b>2021</b> S 693 e Boll. Uff. <b>2022</b> N 711 nonché <a href="https://fedlex.data.admin.ch/eli/oc/2023/491" target="_blank">RU <b>2023</b> 491</a>, n. II.</p>
<p id="fn-d46386e2593"><sup><a href="#fnbck-d46386e2593">115</a></sup><sup></sup>  Cfr. anche DTF <b>135</b> V 353 consid. 5.2, in cui il Tribunale federale ha stabilito che l’art.112 cpv. 2 LTF prevale, come «lex posterior», sull’art. 61 lett. h LPGA.</p>
<p id="fn-d46386e2606"><sup><a href="#fnbck-d46386e2606">116</a></sup><sup></sup>  Cfr. secondo e terzo periodo del vigente art. 112 cpv. 2 LTF.</p>
<p id="fn-d46386e2614"><sup><a href="#fnbck-d46386e2614">117</a></sup><sup></sup>  Cfr. DTF <b>135</b> V 353.</p>
<p id="fn-d46386e2629"><sup><a href="#fnbck-d46386e2629">118</a></sup><sup></sup>  Cfr. anche sentenza del Tribunale federale 6B_628/2015 del 21 dic. 2015 consid. 3.4.1.</p>
</div>
</div></article><article id="art_120"><a name="a120"></a><h6 class="heading" role="heading">
<span class="display-icon"></span><span class="external-link-icon"></span><a href="#art_120">Art. 120  cpv. 4</a>
</h6>
<div class="collapseable">
<p class="absatz man-space-before-4">Nelle azioni di cui all’articolo 120 capoverso 1 lettera c LTF, la Confederazione può essere rappresentata dal Dipartimento federale delle finanze (art. 6 dell’ordinanza del 30 dicembre 1958<sup><a href="#fn-d46386e2646" id="fnbck-d46386e2646">119</a></sup> concernente la legge sulla responsabilità e 10 cpv. 2 della legge del 14 marzo 1958<sup><a href="#fn-d46386e2658" id="fnbck-d46386e2658">120</a></sup> sulla responsabilità).</p>
<p class="absatz man-space-before-4">Per le azioni di cui all’articolo 120 capoverso 1 lettere a e b LTF non è prevista una delega del genere. La legge federale del 16 dicembre 1943<sup><a href="#fn-d46386e2672" id="fnbck-d46386e2672">121</a></sup> sull’organizzazione giudiziaria (Organizzazione giudiziaria; OG) prevedeva che il dipartimento competente o, per quanto previsto dal diritto federale, la divisone competente dell’Amministrazione federale rappresentasse la Confederazione nelle azioni (art. 119 cpv. 1). La LTF è subentrata all’OG senza tuttavia riprendere questa disposizione.</p>
<p class="absatz man-space-before-4">Secondo il diritto vigente, dunque, solamente il Consiglio federale è abilitato a rappresentare la Confederazione nelle azioni di cui all’articolo 120 LTF. Ottenere l’approvazione dell’Esecutivo per ogni atto procedurale è piuttosto oneroso (v. il commento all’art. 75 cpv. 4 D-PA). Attualmente il Consiglio federale deve infatti autorizzare il dipartimento o servizio competente per ogni singolo procedimento. Per semplificare la procedura, il disegno prevede una delega generale sul modello del vecchio articolo 119 capoverso 1 OG. Viene in parte ripreso il tenore dell’articolo 89 capoverso 2 lettera a LTF. Va da sé che, nei casi politicamente sensibili, il dipartimento competente dovrà tenere al corrente il Consiglio federale.</p>
<p class="absatz man-space-before-4">Questa clausola di delega si applica anche all’azione di cui all’articolo 84 capoverso 2 della legge del 4 dicembre 1947<sup><a href="#fn-d46386e2689" id="fnbck-d46386e2689">122</a></sup> di procedura civile federale (PCF) per misure pronunciate nel quadro di un’azione secondo l’articolo 120 LTF in combinato disposto con l’articolo 1 capoverso 2 PCF. </p>
<p class="absatz man-space-before-4">La facoltà di rappresentanza dell’Amministrazione federale delle finanze continua a essere retta dall’articolo 59 capoverso 2 della legge federale del 7 ottobre 2005<sup><a href="#fn-d46386e2703" id="fnbck-d46386e2703">123</a></sup> sulle finanze della Confederazione<sup><a href="#fn-d46386e2715" id="fnbck-d46386e2715">124</a></sup>. Se in un caso specifico, ossia in occasione di un’azione di diritto civile intentata da un Cantone nei confronti della Confederazione, la competenza non fosse chiara, i dipartimenti devono accordarsi su chi rappresenterà la Confederazione, altrimenti sarà il presidente della Confederazione a decidere (art. 47 cpv. 3 della legge del 21 marzo 1997<sup><a href="#fn-d46386e2729" id="fnbck-d46386e2729">125</a></sup> sull’organizzazione del Governo e dell’Amministrazione).</p>
<p class="absatz man-space-before-4">Spetterà ai dipartimenti designare l’unità amministrativa che nel caso specifico rappresenterà la Confederazione nel settore di sua competenza.</p>
<div class="footnotes">
<p id="fn-d46386e2646"><sup><a href="#fnbck-d46386e2646">119</a></sup><sup></sup>  <a href="https://fedlex.data.admin.ch/vocabulary/legal-taxonomy/4972" target="_blank" data-rs-uri="https://fedlex.data.admin.ch/eli/cc/1958/1421_1492_1498" data-rs="170.321" data-lang="it">RS <b>170.321</b></a></p>
<p id="fn-d46386e2658"><sup><a href="#fnbck-d46386e2658">120</a></sup><sup></sup>  <a href="https://fedlex.data.admin.ch/vocabulary/legal-taxonomy/4971" target="_blank" data-rs-uri="https://fedlex.data.admin.ch/eli/cc/1958/1413_1483_1489" data-rs="170.32" data-lang="it">RS <b>170.32</b></a></p>
<p id="fn-d46386e2672"><sup><a href="#fnbck-d46386e2672">121</a></sup><sup></sup>  <a href="https://fedlex.data.admin.ch/eli/oc/60/267_265_271" target="_blank">RU <b>60</b> 271</a></p>
<p id="fn-d46386e2689"><sup><a href="#fnbck-d46386e2689">122</a></sup><sup></sup>  <a href="https://fedlex.data.admin.ch/vocabulary/legal-taxonomy/6141" target="_blank" data-rs-uri="https://fedlex.data.admin.ch/eli/cc/1948/485_473_421" data-rs="273" data-lang="it">RS <b>273</b></a></p>
<p id="fn-d46386e2703"><sup><a href="#fnbck-d46386e2703">123</a></sup><sup></sup>  <a href="https://fedlex.data.admin.ch/vocabulary/legal-taxonomy/7751" target="_blank" data-rs-uri="https://fedlex.data.admin.ch/eli/cc/2006/227" data-rs="611.0" data-lang="it">RS <b>611.0</b></a></p>
<p id="fn-d46386e2715"><sup><a href="#fnbck-d46386e2715">124</a></sup><sup></sup>  Cfr. anche il messaggio del 30 sett. 2009 concernente la modifica della legge federale sulle finanze della Confederazione e di altri atti normativi, <a href="https://fedlex.data.admin.ch/eli/fga/2009/1281" target="_blank">FF <b>2009</b> 6281</a>, in particolare 6305.</p>
<p id="fn-d46386e2729"><sup><a href="#fnbck-d46386e2729">125</a></sup><sup></sup>  <a href="https://fedlex.data.admin.ch/vocabulary/legal-taxonomy/5015" target="_blank" data-rs-uri="https://fedlex.data.admin.ch/eli/cc/1997/2022_2022_2022" data-rs="172.010" data-lang="it">RS <b>172.010</b></a></p>
</div>
</div></article><article id="art_122"><a name="a122"></a><h6 class="heading" role="heading">
<span class="display-icon"></span><span class="external-link-icon"></span><a href="#art_122">Art. 122  lett. a</a>
</h6>
<div class="collapseable">
<p class="absatz man-space-before-4">Dal 1° luglio 2022 è possibile chiedere la revisione di una sentenza del Tribunale federale anche nei casi in cui la Corte europea dei diritti dell’uomo (Corte EDU) ha composto la causa in via amichevole se tutte le altre condizioni sono soddisfatte<sup><a href="#fn-d46386e2750" id="fnbck-d46386e2750">126</a></sup>. La modifica, prevista già nel disegno del 2018, nel frattempo è stata attuata con l’iniziativa parlamentare Nidegger (16.461) «CEDU e casellario giudiziale, riparazione «in integrum». Adeguare la legge sul Tribunale federale». Il legislatore ha inavvertitamente riportato tra parentesi soltanto il rimando all’articolo 44 della Convenzione del 4 novembre 1950<sup><a href="#fn-d46386e2763" id="fnbck-d46386e2763">127</a></sup> per la salvaguardia dei diritti dell’uomo e delle libertà fondamentali (CEDU). Tale rimando è insufficiente. Infatti, anche un comitato può pronunciarsi in via definitiva sul merito di un ricorso, sempre che vi sia una giurisprudenza consolidata della Corte EDU (art. 28 cpv. 1 lett. b CEDU). Il Tribunale federale ha giustamente rilevato che niente fa supporre che il legislatore intendesse escludere le sentenze dei comitati dall’attuazione nel diritto interno, in contrasto con l’articolo 46 paragrafo 1 CEDU. La norma deve contemplare tutte le sentenze definitive, pertanto il disegno rinuncia al restrittivo rimando all’articolo 44 CEDU posto tra parentesi.</p>
<div class="footnotes">
<p id="fn-d46386e2750"><sup><a href="#fnbck-d46386e2750">126</a></sup><sup></sup>  <a href="https://fedlex.data.admin.ch/eli/oc/2022/289" target="_blank">RU <b>2022</b> 289</a></p>
<p id="fn-d46386e2763"><sup><a href="#fnbck-d46386e2763">127</a></sup><sup></sup>  <a href="https://fedlex.data.admin.ch/vocabulary/legal-taxonomy/3" target="_blank" data-rs-uri="https://fedlex.data.admin.ch/eli/cc/1974/2151_2151_2151" data-rs="0.101" data-lang="it">RS <b>0.101</b></a></p>
</div>
</div></article><article id="art_132_b"><a name="a132b"></a><h6 class="heading" role="heading">
<span class="display-icon"></span><span class="external-link-icon"></span><a href="#art_132_b">Art. 132b</a><span class="man-font-style-normal"><sup><a href="#fn-d46386e2779" id="fnbck-d46386e2779">128</a></sup></span>
</h6>
<div class="collapseable">
<p class="absatz man-space-before-4">L’articolo 132<i>b</i> stabilisce il diritto transitorio della presente modifica della procedura dinanzi al Tribunale federale. A tal fine, il <i>capoverso 1</i> riprende, eccetto la data, la formulazione dell’articolo 132<i>a </i>LTF e segue il principio dell’articolo 132 capoverso 1 LTF. Le disposizioni modificate si applicano a un procedimento di ricorso soltanto se la decisione impugnata è stata pronunciata dopo la loro entrata in vigore<sup><a href="#fn-d46386e2805" id="fnbck-d46386e2805">129</a></sup>. Ciò riguarda in particolare le nuove deroghe alle ferie giudiziarie (art. 46 cpv. 2 D‑LTF) e il nuovo diritto della vittima alla notificazione della decisione (art. 60 cpv. 2<sup>bis</sup> D-LTF).</p>
<p class="absatz man-space-before-4">Il <i>capoverso 2 </i>tiene conto delle esigenze dei Cantoni di disporre di tempo sufficiente per adeguare la loro legislazione. Alcuni Cantoni devono creare basi legali per l’impugnazione degli atti normativi comunali e prevedere un controllo astratto delle norme (art. 87 cpv. 1 D-LTF). Altri Cantoni devono riorganizzare le vie di ricorso per il rimborso dell’imposta preventiva alle persone fisiche (art. 86 cpv. 2 D-LTF e art. 56 D‑LIP). Si applica il termine ordinario di due anni già previsto nell’articolo 130 capoverso 3 LTF per l’entrata in vigore della LTF. La struttura e il tenore del capoverso 2 riprendono per quanto possibile la formulazione dell’articolo 130 capoverso 3 LTF; si può quindi fare capo alla giurisprudenza e alla dottrina su quest’ultima disposizione per comprendere il capoverso 2<sup><a href="#fn-d46386e2836" id="fnbck-d46386e2836">130</a></sup>. Il rimedio giuridico cantonale è determinato dal diritto procedurale cantonale, mentre la LIP fa espressamente riferimento alla possibilità di due gradi di giurisdizione (cfr. art. 54<i>a</i> D-LIP).</p>
<p class="absatz man-space-before-4">Fino a quando i Cantoni interessati non avranno adeguato la loro legislazione alla normativa sulle autorità inferiori (art. 86 seg. D-LTF), durante il periodo transitorio di due anni la normativa vigente in materia di competenza si applicherà anche ai ricorsi contro decisioni emanate dopo l’entrata in vigore della presente legge. Se un Cantone non adegua il proprio diritto entro il termine stabilito, la LTF e la sua normativa sulle autorità inferiori saranno applicabili in via sussidiaria e diretta. Di conseguenza, l’autorità giudiziaria cantonale dovrà colmare con una soluzione autonoma la lacuna nel diritto cantonale in materia di organizzazione giudiziaria causata dal comportamento moroso del Cantone<sup><a href="#fn-d46386e2858" id="fnbck-d46386e2858">131</a></sup>. Le parti che vogliono sottoporre un atto normativo comunale a un controllo giudiziario astratto (v. il commento all’art. 87 cpv. 1 D-LTF) dovranno presentare ricorso presso l’autorità giudiziaria cantonale superiore più competente, nella maggior parte dei casi il tribunale amministrativo cantonale<sup><a href="#fn-d46386e2872" id="fnbck-d46386e2872">132</a></sup>. Per le parti che vogliono presentare ricorso in materia di imposta preventiva contro una decisione di un’autorità cantonale che non soddisfa la normativa sulle autorità inferiori (art. 86 seg. LTF) varranno per analogia le stesse considerazioni relative alla determinazione dell’autorità di ricorso cantonale.</p>
<div class="footnotes">
<p id="fn-d46386e2779"><sup><a href="#fnbck-d46386e2779">128</a></sup><sup></sup>  La disposizione va coordinata con la modifica della legge federale sull’energia del 26 set. 2025 (<a href="https://fedlex.data.admin.ch/eli/fga/2025/2895" target="_blank">FF <b>2025</b> 2895</a>, allegato 1, termine di referendum: 15 gennaio 2026) e con la modifica del Codice civile svizzero (protezione degli adulti); www.admin.ch &gt; Diritto federale &gt; Procedure di consultazione &gt; Procedure di consultazione concluse &gt; 2023 &gt; DFGP &gt; 2021/35.</p>
<p id="fn-d46386e2805"><sup><a href="#fnbck-d46386e2805">129</a></sup><sup></sup>  Cfr. per analogia all’art. 132<i>a </i>LTF DTF <b>147</b> II 201 consid. 1.1 nonché Christoph Errass<inl>, BSK-BGG (</inl>nota a piè di pagina 26<inl>)</inl>, Art. 132<i>a</i> N 3 segg.</p>
<p id="fn-d46386e2836"><sup><a href="#fnbck-d46386e2836">130</a></sup><sup></sup>  Cfr. p. es. DTF <b>135</b> II 94 consid. 3 e 6 nonché Christoph Errass<inl>, BSK-BGG (</inl>nota a piè di pagina 26<inl>)</inl>, Art. 130 N 30 segg.</p>
<p id="fn-d46386e2858"><sup><a href="#fnbck-d46386e2858">131</a></sup><sup></sup>  Cfr. Christoph Errass<inl>, BSK-BGG (</inl>nota a piè di pagina 26<inl>)</inl>, Art. 130 N 30 segg.</p>
<p id="fn-d46386e2872"><sup><a href="#fnbck-d46386e2872">132</a></sup><sup></sup>  Cfr. Christoph Errass<inl>, BSK-BGG (</inl>nota a piè di pagina 26<inl>)</inl>, Art. 130 N 32.</p>
</div>
</div></article>
</div></section><section id="lvl_4/lvl_4.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.2">4.2 Modifica di altri atti normativi</a>
</h2>
<div class="collapseable">
<section id="lvl_4/lvl_4.2/lvl_4.2.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.2/lvl_4.2.1">4.2.1 Legge del 14 marzo 1958 sulla responsabilità (LResp)</a>
</h3>
<div class="collapseable">
<p class="absatzvor man-space-before-8">Secondo l’articolo 15 capoverso 1 LResp, occorre il permesso del DFGP per promuovere un procedimento penale contro un funzionario per reati attenenti all’attività o alla condizione ufficiale del medesimo.</p>
<p class="absatz man-space-before-4">Spetta al procuratore generale della Confederazione accordare il permesso per il personale del Ministero pubblico della Confederazione da lui nominato (lett. d). Le disposizioni vigenti non consentono di stabilire in modo chiaro se il ricorso al Tribunale amministrativo federale è ammissibile nei casi in cui il procuratore generale rifiuti di accordare il permesso. Da un lato, è opportuno rilevare che il procuratore generale della Confederazione non è menzionato né nell’articolo 15 capoverso 5, primo periodo LResp né nell’articolo 33 lettera a LTAF. Dall’altro, l’articolo 33 lettera c<sup>quater</sup> LTAF menziona espressamente il procuratore generale della Confederazione, ma non dice nulla del rifiuto dell’autorizzazione a procedere penalmente.</p>
<p class="absatz man-space-before-4">La giurisprudenza del Tribunale amministrativo federale, malgrado la normativa imprecisa, considera ammissibile il ricorso contro le decisioni del procuratore generale della Confederazione di rifiutare l’autorizzazione a procedere penalmente<sup><a href="#fn-d46386e2901" id="fnbck-d46386e2901">133</a></sup>. Il disegno adegua gli articoli 33 lettera a LTAF e 15 capoverso 5 LResp a questa giurisprudenza. </p>
<p class="absatz man-space-before-4">Le stesse osservazioni valgono per analogia anche per gli articoli 15 capoverso 1 lettera c LResp e 33 lettera c<sup>quinquies </sup>LTAF, entrambi vertenti sulle decisioni dell’autorità di vigilanza sul Ministero pubblico della Confederazione per il personale della propria segreteria. Il rifiuto dell’autorizzazione a procedere penalmente contro tale autorità conformemente all’articolo 15 capoverso 1 lettera c LResp dev’essere impugnabile dinanzi al Tribunale amministrativo federale in virtù degli articoli 15 capoverso 5 LResp e 33 lettera c<sup>quinquies</sup> D-LTAF. Ecco perché l’autorità di vigilanza sul Ministero pubblico della Confederazione è aggiunta all’elenco delle autorità all’articolo 15 capoverso 5 LResp.</p>
<div class="footnotes"><p id="fn-d46386e2901"><sup><a href="#fnbck-d46386e2901">133</a></sup><sup></sup> Cfr. sentenza del Tribunale amministrativo federale A-1500/2023 del 12 ott. 2023 consid. 2.1.</p></div>
</div></section><section id="lvl_4/lvl_4.2/lvl_4.2.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.2/lvl_4.2.2">4.2.2 Legge del 21 marzo 1997 sull’organizzazione del Governo e dell’Amministrazione (LOGA)</a>
</h3>
<div class="collapseable">
<p class="absatzvor man-space-before-8">L’articolo 47 capoverso 6 LOGA prevede una delega automatica di competenza volta a garantire la via giudiziaria (art. 29<i>a</i> Cost.), preservando il principio secondo cui le decisioni del Consiglio federale e dell’Assemblea federale non sono impugnabili dinanzi al Tribunale federale (art. 189 cpv. 4 Cost.). La prassi è la seguente: le decisioni del Consiglio federale non elencate agli articoli 32 e 33 lettera b LTAF spettano al dipartimento competente per materia. Tali decisioni dipartimentali possono essere impugnate davanti al Tribunale amministrativo federale e indi al Tribunale federale alle condizioni previste dalla LTF.</p>
<p class="absatz man-space-before-4">Se in futuro il Consiglio federale pronuncerà in prima istanza su queste cause, tali decisioni del Consiglio federale saranno in via di principio impugnate dinanzi al Tribunale amministrativo federale in virtù dell’articolo 33 lettera b D-LTAF. La delega automatica non ha più ragione d’esistere e va abrogata.</p>
</div></section><section id="lvl_4/lvl_4.2/lvl_4.2.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.2/lvl_4.2.3">4.2.3 Legge federale del 20 dicembre 1968 sulla procedura amministrativa (PA)</a>
</h3>
<div class="collapseable">
<article id="art_14"><a name="a14"></a><h6 class="heading" role="heading">
<span class="display-icon"></span><span class="external-link-icon"></span><a href="#art_14">Art. 14  cpv. 1 lett. c</a>
</h6>
<div class="collapseable">
<p class="absatz man-space-before-4">L’articolo 14 capoverso 1 PA stabilisce quali autorità della Confederazione possono ordinare l’audizione di testimoni. Alla lettera c, che menziona soltanto il Tribunale amministrativo federale, è ora aggiunto anche il Tribunale federale dei brevetti. Questa modifica è connessa alla revisione della legge sui brevetti (nLBI) e mira a eliminare eventuali incertezze giuridiche.</p>
<p class="absatz man-space-before-4">Secondo il diritto vigente, le decisioni di cui all’articolo 5 PA emanate dall’Istituto federale della proprietà intellettuale (IPI) anche in applicazione della legge sui brevetti sono impugnabili davanti al Tribunale amministrativo federale (cfr. art. 33 lett. e LTAF e art. 59<i>c</i> cpv. 3 LBI). La revisione della legge sui brevetti approvata il 15 marzo 2024 prevede che le decisioni dell’IPI in materia di brevetti possano essere impugnate dinanzi al Tribunale federale dei brevetti (art. 59<i>c</i> cpv. 1 nLBI)<sup><a href="#fn-d46386e2945" id="fnbck-d46386e2945">134</a></sup>. Secondo il messaggio, alla procedura di ricorso deve rimanere applicabile lo stesso diritto procedurale che si applica ai ricorsi dinanzi al Tribunale amministrativo federale, ragion per cui l’atto normativo modificatore contiene i pertinenti rimandi alla LTAF e alla PA (cfr. p. es. art. 27 cpv. 2 nLTBI in combinato disposto con l’art. 37 LTAF)<sup><a href="#fn-d46386e2959" id="fnbck-d46386e2959">135</a></sup>. La menzione esplicita del Tribunale federale dei brevetti accanto al Tribunale amministrativo federale nella <i>lettera c</i> elimina l’incertezza giuridica, esplicitando quanto segue: quando giudica i ricorsi contro le decisioni dell’IPI in materia di brevetti, il Tribunale federale dei brevetti può ordinare l’audizione di testimoni nella stessa misura in cui può farlo il Tribunale amministrativo federale secondo il diritto vigente.</p>
<div class="footnotes">
<p id="fn-d46386e2945"><sup><a href="#fnbck-d46386e2945">134</a></sup><sup></sup>  <a href="https://fedlex.data.admin.ch/eli/fga/2024/685" target="_blank">FF <b>2024</b> 685</a>.</p>
<p id="fn-d46386e2959"><sup><a href="#fnbck-d46386e2959">135</a></sup><sup></sup>  <a href="https://fedlex.data.admin.ch/eli/fga/2024/685" target="_blank">FF <b>2024</b> 685 </a>e messaggio del 16 nov. 2022 concernente la modifica della legge sui brevetti, <a href="https://fedlex.data.admin.ch/eli/fga/2023/7" target="_blank">FF <b>2023</b> 7</a>, in particolare 30, 54 e 61 seg.</p>
</div>
</div></article><article id="art_49"><a name="a49"></a><h6 class="heading" role="heading">
<span class="display-icon"></span><span class="external-link-icon"></span><a href="#art_49">Art. 49  cpv. 1 lett. c e cpv. 2</a>
</h6>
<div class="collapseable">
<p class="absatz man-space-before-4">L’articolo 49 capoverso 1 lettera c PA prevede che la censura dell’inadeguatezza sia eccezionalmente inammissibile quando un’autorità cantonale ha giudicato come autorità di ricorso. Con la presente modifica, questa eccezione viene spostata nel nuovo <i>capoverso 2 lettera a</i>, il che migliora la leggibilità della legge senza che venga apportata alcuna modifica materiale.</p>
<p class="absatz man-space-before-4">Inoltre, la lettera b del nuovo capoverso 2 introduce una riserva, secondo cui la censura dell’inadeguatezza (cpv. 1 lett. c) può essere fatta valere soltanto se una legge federale non la esclude. Un’esclusione analoga è contemplata in diverse leggi federali. Escludono l’esame dell’adeguatezza ad esempio la legge del 26 giugno 1998<sup><a href="#fn-d46386e2994" id="fnbck-d46386e2994">136</a></sup> sull’asilo (art. 106 cpv. 1), la LAPub (art. 56 cpv. 3), la legge federale del 14 dicembre 2012<sup><a href="#fn-d46386e3006" id="fnbck-d46386e3006">137</a></sup> sulla promozione della ricerca e dell’innovazione (art. 13 cpv. 3; v. di seguito), la legge dell’11 dicembre 2009<sup><a href="#fn-d46386e3018" id="fnbck-d46386e3018">138</a></sup> sulla promozione della cultura (art. 26 cpv. 2), la legge del 14 dicembre 2001<sup><a href="#fn-d46386e3030" id="fnbck-d46386e3030">139</a></sup> sul cinema (art. 32 cpv. 3) o la legge federale del 21 marzo 1980<sup><a href="#fn-d46386e3042" id="fnbck-d46386e3042">140</a></sup> sulle domande d’indennità nei confronti dell’estero (art. 8 cpv. 3); in parte anche la legge federale del 20 dicembre 1957<sup><a href="#fn-d46386e3055" id="fnbck-d46386e3055">141</a></sup> sulle ferrovie (art. 51<i>a</i> cpv. 2; v. di seguito), la legge del 20 marzo 2009<sup><a href="#fn-d46386e3070" id="fnbck-d46386e3070">142</a></sup> sul trasporto di viaggiatori (art. 56 cpv. 3) e la LAMal (art. 53 cpv. 2 lett. e).</p>
<div class="footnotes">
<p id="fn-d46386e2994"><sup><a href="#fnbck-d46386e2994">136</a></sup><sup></sup> <a href="https://fedlex.data.admin.ch/vocabulary/legal-taxonomy/4878" target="_blank" data-rs-uri="https://fedlex.data.admin.ch/eli/cc/1999/358" data-rs="142.31" data-lang="it">RS <b>142.31</b></a></p>
<p id="fn-d46386e3006"><sup><a href="#fnbck-d46386e3006">137</a></sup><sup></sup> <a href="https://fedlex.data.admin.ch/vocabulary/legal-taxonomy/6865" target="_blank" data-rs-uri="https://fedlex.data.admin.ch/eli/cc/2013/786" data-rs="420.1" data-lang="it">RS <b>420.1</b></a></p>
<p id="fn-d46386e3018"><sup><a href="#fnbck-d46386e3018">138</a></sup><sup></sup> <a href="https://fedlex.data.admin.ch/vocabulary/legal-taxonomy/7110" target="_blank" data-rs-uri="https://fedlex.data.admin.ch/eli/cc/2011/854" data-rs="442.1" data-lang="it">RS <b>442.1</b></a></p>
<p id="fn-d46386e3030"><sup><a href="#fnbck-d46386e3030">139</a></sup><sup></sup> <a href="https://fedlex.data.admin.ch/vocabulary/legal-taxonomy/7135" target="_blank" data-rs-uri="https://fedlex.data.admin.ch/eli/cc/2002/283" data-rs="443.1" data-lang="it">RS <b>443.1</b></a></p>
<p id="fn-d46386e3042"><sup><a href="#fnbck-d46386e3042">140</a></sup><sup></sup> <a href="https://fedlex.data.admin.ch/vocabulary/legal-taxonomy/11720" target="_blank" data-rs-uri="https://fedlex.data.admin.ch/eli/cc/1980/1819_1819_1819" data-rs="981" data-lang="it">RS <b>981</b></a></p>
<p id="fn-d46386e3055"><sup><a href="#fnbck-d46386e3055">141</a></sup><sup></sup> <a href="https://fedlex.data.admin.ch/vocabulary/legal-taxonomy/8719" target="_blank" data-rs-uri="https://fedlex.data.admin.ch/eli/cc/1958/335_341_347" data-rs="742.101" data-lang="it">RS <b>742.101</b></a></p>
<p id="fn-d46386e3070"><sup><a href="#fnbck-d46386e3070">142</a></sup><sup></sup> <a href="https://fedlex.data.admin.ch/vocabulary/legal-taxonomy/8886" target="_blank" data-rs-uri="https://fedlex.data.admin.ch/eli/cc/2009/680" data-rs="745.1" data-lang="it">RS <b>745.1</b></a></p>
</div>
</div></article><article id="art_72"><a name="a72"></a><h6 class="heading" role="heading">
<span class="display-icon"></span><span class="external-link-icon"></span><a href="#art_72">Art. 72  lett. a</a>
</h6>
<div class="collapseable"><p class="absatz man-space-before-4">In seguito alla modifica redazionale dell’articolo 83 lettera a LTF va adeguata anche la lettera a dell’articolo 72 PA. Se considerazioni politiche prevalenti escludono la tutela giurisdizionale da parte del Tribunale federale e del Tribunale amministrativo federale nel caso di decisioni in materia di affari esteri (art. 32 cpv. 1 lett. a D-LTAF), il ricorso al Consiglio federale può invece essere ammissibile. Non è prevista quindi alcuna modifica materiale (v. il commento all’art. 83 lett. a D-LTF).</p></div></article><article id="art_75"><a name="a75"></a><h6 class="heading" role="heading">
<span class="display-icon"></span><span class="external-link-icon"></span><a href="#art_75">Art. 75  cpv. 4</a>
</h6>
<div class="collapseable">
<p class="absatz man-space-before-4">Il nuovo <i>capoverso 4</i> consente al dipartimento incaricato dell’istruzione del ricorso al Consiglio federale di decidere circa: la non entrata nel merito su ricorsi manifestamente inammissibili (<i>lett. a</i>); la non entrata nel merito su ricorsi secondo l’articolo 52 capoverso 3 (<i>lett. b</i>); la non entrata nel merito su ricorsi querulomani o abusivi (<i>lett. c</i>); lo stralcio dal ruolo delle cause divenute prive di oggetto, ritirate o risolte tramite transazione (<i>lett. d</i>). In termini di forma e contenuto, il capoverso si ispira alla LTF, in particolare agli articoli 108 capoverso 1, per quanto riguarda le <i>lettere a e c</i>, 32 capoverso 2, per quando riguarda la <i>lettera d</i>. Per maggiori indicazioni sulla terminologia ripresa, ci si può riferire alla giurisprudenza corrispondente<sup><a href="#fn-d46386e3118" id="fnbck-d46386e3118">143</a></sup>. Va inoltre precisato che la lettera a contempla anche atti processuali antecedenti alla decisione di non entrata nel merito, come la trasmissione del ricorso a un’autorità competente secondo l’articolo 8 capoverso 1 PA. </p>
<p class="absatz man-space-before-4">La <i>lettera b</i> contempla i casi in cui il dipartimento incaricato dell’istruzione non entra nel merito su ricorsi fondati sull’articolo 52 capoverso 3 PA. Il tenore divergente rispetto alla medesima lettera dell’articolo 108 LTF deriva dal fatto che l’obbligo di motivazione per i ricorsi al Tribunale federale è più rigoroso di quanto previsto dalla procedura amministrativa (cfr. art. 42 LTF). Se un ricorso al Consiglio federale non soddisfa i requisiti materiali e formali di cui all’articolo 52 capoversi 1 e 2 PA, il dipartimento incaricato dell’istruzione assegna al ricorrente un breve termine suppletorio per rimediarvi con la comminatoria che, se tale termine decorre infruttuoso, «deciderà secondo l’inserto o, qualora manchino le conclusioni, i motivi oppure la firma, non entrerà nel merito del ricorso» (art. 52 cpv. 2 e 3 in combinato disposto con gli art. 75 cpv. 1 e 3 e 77 PA). Rientra invece nel campo d’applicazione della lettera a un ricorso manifestamente inammissibile ai sensi dell’articolo 52 capoverso 2 PA in quanto presenta errori formali ai quali non è sicuramente possibile rimediare, neppure a posteriori. </p>
<p class="absatz man-space-before-4">La modifica proposta intende sgravare il Consiglio federale dei ricorsi manifestamente inammissibili, querulomani o privi di oggetto. Affidando la decisione al dipartimento incaricato dell’istruzione, non sarà più necessario mettere all’ordine del giorno e trattarla nella seduta del Consiglio federale, previo corapporto implicante numerose pratiche amministrative nei dipartimenti e in Cancelleria federale; al contempo, sarà possibile sbrigare più rapidamente tali ricorsi. In veste di suprema autorità direttiva ed esecutiva dell’Amministrazione federale, il Consiglio federale potrà tuttavia avocare a sé questi casi e decidere in merito (la cosiddetta «avocazione») se lo ritiene opportuno, ad esempio alla luce del carattere politico dell’oggetto in questione<sup><a href="#fn-d46386e3133" id="fnbck-d46386e3133">144</a></sup>.</p>
<div class="footnotes">
<p id="fn-d46386e3118"><sup><a href="#fnbck-d46386e3118">143</a></sup><sup></sup> Cfr. p. es. le considerazioni di Bettina Bacher/Eva Maria Belser, BSK-BGG (nota a piè di pagina n. 26), art. 108 N 14 segg. e Matthias Härri, BSK-BGG, art. 32 N 11.</p>
<p id="fn-d46386e3133"><sup><a href="#fnbck-d46386e3133">144</a></sup><sup></sup>  Cfr. art. 47 cpv. 4 LOGA.</p>
</div>
</div></article><article id="art_78"><a name="ta78"></a><h6 class="heading" role="heading">
<span class="display-icon"></span><span class="external-link-icon"></span><a href="#art_78">Art. 78  cpv. 2, secondo periodo</a>
</h6>
<div class="collapseable"><p class="absatz man-space-before-4">Il Tribunale amministrativo federale può invitare il Consiglio federale a esprimersi sui ricorsi interposti contro le sue decisioni (v. anche il commento all’art. 33 lett. b D‑LTAF). L’adozione di un parere da parte del Consiglio federale è piuttosto onerosa. Aggiungendo il secondo periodo all’articolo 78 capoverso 2 PA, il Consiglio federale introduce pertanto la possibilità di farsi rappresentare dal dipartimento che ha preparato la sua decisione dinanzi all’autorità ricorsuale.</p></div></article><article id="art_79"><a name="a79"></a><h6 class="heading" role="heading">
<span class="display-icon"></span><span class="external-link-icon"></span><a href="#art_79">Art. 79</a>
</h6>
<div class="collapseable">
<p class="absatz man-space-before-4">L’articolo 79 disciplina la competenza dell’Assemblea federale in quanto autorità di ricorso. Questa disposizione non ha più alcun campo d’applicazione. La garanzia della via giudiziaria (art. 29<i>a </i>Cost.) è in contrasto con le competenze ricorsuali dell’Assemblea federale previste da leggi speciali. Anche il Consiglio nazionale voleva stralciare la disposizione dando seguito a una proposta della propria Commissione<sup><a href="#fn-d46386e3158" id="fnbck-d46386e3158">145</a></sup>. È quindi opportuno abrogare l’articolo 79 PA.</p>
<div class="footnotes"><p id="fn-d46386e3158"><sup><a href="#fnbck-d46386e3158">145</a></sup><sup></sup> Boll. Uff. <b>2019</b> N 287; cfr. anche Martin Scheyli, Praxiskommentar VwVG, art. 79 N 2 con ulteriori rimandi, o Wiederkehr/Meyer/Böhme, Orell Füssli Kommentar, art. 79 N 1 VwVG.</p></div>
</div></article>
</div></section><section id="lvl_4/lvl_4.2/lvl_4.2.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.2/lvl_4.2.4">4.2.4 Legge del 24 marzo 2000 sul personale federale (LPers)</a>
</h3>
<div class="collapseable">
<article id="art_2"><a name="a2"></a><h6 class="heading" role="heading">
<span class="display-icon"></span><span class="external-link-icon"></span><a href="#art_2">Art. 2  cpv. 1 lett. g</a>
</h6>
<div class="collapseable"><p class="absatz man-space-before-4">Si tratta di una modifica puramente formale, con la quale si aggiunge l’abbreviazione della legge sul Tribunale federale.</p></div></article><article id="art_36"><a name="a36"></a><h6 class="heading" role="heading">
<span class="display-icon"></span><span class="external-link-icon"></span><a href="#art_36">Art. 36  cpv. 2 </a>
</h6>
<div class="collapseable">
<p class="absatz man-space-before-4">L’articolo 36 capoverso 2 LPers disciplina le modalità di composizione della commissione di ricorso in materia di personale. Il testo è stato semplificato rispetto all’avamprogetto. La commissione di ricorso è composta dei presidenti dei tribunali amministrativi dei Cantoni di Vaud, Lucerna e Ticino. </p>
<p class="absatz man-space-before-4">È necessario ridefinire la composizione di questa commissione di ricorso esterna poiché i Cantoni di Lucerna e Vaud hanno aggregato i loro tribunali amministrativi ai rispettivi tribunali cantonali. L’articolo 36 D-LPers cita inoltre la nuova commissione di ricorso interna in materia di personale del Tribunale federale, prevista all’articolo 17<i>a</i> capoverso 1 D-LTF. Una commissione di ricorso esterna è indispensabile poiché il Tribunale federale non deve pronunciarsi sui ricorsi presentati contro le decisioni della sua commissione di ricorso interna. La tutela giurisdizionale deve tuttavia essere equivalente a quella degli altri impiegati del settore pubblico, ecco perché le relative disposizioni della LTF, in particolare gli articoli 83 lettera g e 85 LTF, si applicano per analogia. Nelle cause patrimoniali con valore litigioso inferiore a 15 000 franchi, i ricorsi dinanzi alla commissione di ricorso esterna sono quindi ammissibili soltanto se si pone una questione di diritto di importanza fondamentale.</p>
</div></article>
</div></section><section id="lvl_4/lvl_4.2/lvl_4.2.5"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.2/lvl_4.2.5">4.2.5 Legge del 17 giugno 2005 sul Tribunale amministrativo federale (LTAF)</a>
</h3>
<div class="collapseable">
<article id="art_20"><a name="ta20"></a><h6 class="heading" role="heading">
<span class="display-icon"></span><span class="external-link-icon"></span><a href="#art_20">Art. 20  cpv. 3</a>
</h6>
<div class="collapseable"><p class="absatz man-space-before-4">L’articolo 20 capoverso 3 D-LTAF disciplina la durata massima della presidenza delle corti. La presente modifica corrisponde a quella dell’articolo 19 capoverso 3 LTF. Così, anche i giudici del Tribunale amministrativo federale potranno presiedere una corte per tre intere cariche biennali. Ciò sarà possibile in virtù del nuovo capoverso 3, che consente due rielezioni, senza tuttavia considerare i mandati di durata inferiore a due anni (v. il commento all’art.19 cpv. 3 D-LTF).</p></div></article><article id="art_23"><a name="a23"></a><h6 class="heading" role="heading">
<span class="display-icon"></span><span class="external-link-icon"></span><a href="#art_23">Art. 23  cpv. 1 </a>
</h6>
<div class="collapseable">
<p class="absatz man-space-before-4">L’articolo 23 LTAF disciplina le competenze dei giudici unici del Tribunale amministrativo federale. La modifica della <i>lettera a </i>consente un’armonizzazione con l’attuale articolo 32 capoverso 2 LTF e con il nuovo articolo 75 capoverso 4 lettera d D-PA. Già oggi un giudice unico può decidere in merito allo stralcio dal ruolo di una causa. Questa modifica chiarisce che lo stralcio da parte di un giudice unico è possibile anche quando la causa è divenuta priva di oggetto in seguito a un ritiro o a una transazione, il che corrisponde alla pratica attuale<sup><a href="#fn-d46386e3211" id="fnbck-d46386e3211">146</a></sup>.</p>
<p class="absatz man-space-before-4">La <i>lettera b</i> disciplina la competenza del giudice unico per le decisioni di non entrata nel merito. Mentre il <i>numero 1</i> («ricorsi manifestamente inammissibili») rimane immutato e riprende l’attuale lettera b, il <i>numero 2</i> («ricorsi querulomani o abusivi») e il <i>numero 3</i> (non entrata nel merito fondata sull’art. 52 cpv. 3 PA) si basano sull’articolo 108 capoverso 1 LTF. A differenza della legge sul Tribunale federale e in linea con l’attuale <i>lettera b</i>, viene utilizzato il termine «impugnazione». Questo termine generico comprende sia i ricorsi che le richieste di revisione, di spiegazione o di rettifica.</p>
<p class="absatz man-space-before-4">La modifica riflette sostanzialmente l’attuale pratica del Tribunale amministrativo federale, che nei casi delle lettere c o d fa attualmente riferimento alla lettera b<sup><a href="#fn-d46386e3238" id="fnbck-d46386e3238">147</a></sup>. Inoltre, ci si può fondare sulla prassi e sulla giurisprudenza relative all’articolo 108 capoverso 1 LTF<sup><a href="#fn-d46386e3246" id="fnbck-d46386e3246">148</a></sup>.</p>
<p class="absatz man-space-before-4">Un’ulteriore modifica redazionale prevista nell’avamprogetto e riguardante l’articolo 23 capoverso 2 lettera a è già entrata in vigore il 15 giugno 2025<sup><a href="#fn-d46386e3256" id="fnbck-d46386e3256">149</a></sup>. </p>
<div class="footnotes">
<p id="fn-d46386e3211"><sup><a href="#fnbck-d46386e3211">146</a></sup><sup></sup>  Cfr. p. es. la decisione di stralcio del Tribunale amministrativo federale C-7177/2023 del 21 ago. 2024.</p>
<p id="fn-d46386e3238"><sup><a href="#fnbck-d46386e3238">147</a></sup><sup></sup>  Sentenze del Tribunale amministrativo federale C-4203/2023 del 14 dic. 2023;  C-1072/2025 del 16 apr. 2025 e D-851/2008 del 26 feb. 2008 consid. 2.</p>
<p id="fn-d46386e3246"><sup><a href="#fnbck-d46386e3246">148</a></sup><sup></sup> Cfr. p. es. le note di Bettina Bacher/Eva Maria Belser, BSK-BGG (nota a piè di pagina 26), art. 108 N 14 segg. e Matthias Härri, BSK-BGG, art. 32 N 11.</p>
<p id="fn-d46386e3256"><sup><a href="#fnbck-d46386e3256">149</a></sup><sup></sup> <a href="https://fedlex.data.admin.ch/eli/oc/2025/349" target="_blank">RU <b>2025</b> 349</a>; <a href="https://fedlex.data.admin.ch/eli/fga/2022/1149" target="_blank">FF <b>2022</b> 1149</a>.</p>
</div>
</div></article><article id="art_32"><a name="a32"></a><h6 class="heading" role="heading">
<span class="display-icon"></span><span class="external-link-icon"></span><a href="#art_32">Art. 32  cpv. 1 lett. a</a>
</h6>
<div class="collapseable"><p class="absatz man-space-before-4">In seguito alla modifica redazionale dell’articolo 83 lettera a LTF, va adeguato anche l’articolo 32 capoverso 1 lettera a LTAF, affinché dinanzi al Tribunale amministrativo federale e al Tribunale federale valgano le stesse condizioni per le deroghe in materia di sicurezza nazionale e affari esteri (cfr. anche art. 72 lett. a D-PA).</p></div></article><article id="art_32"><a name="ta32"></a><h6 class="heading" role="heading">
<span class="display-icon"></span><span class="external-link-icon"></span><a href="#art_32">Art. 32  cpv. 1 lett. f</a>
</h6>
<div class="collapseable">
<p class="absatz man-space-before-4">L’articolo 32 capoverso 1 lettera f è soppresso. Attualmente la lettera f esclude la possibilità di presentare ricorso al Tribunale amministrativo federale contro le decisioni relative al rilascio o all’estensione di concessioni di infrastrutture ferroviarie. In seguito alla sua soppressione, le decisioni del Consiglio federale relative alle concessioni di infrastrutture ferroviarie potranno essere impugnate dinanzi al Tribunale amministrativo federale e successivamente dinanzi al Tribunale federale, il che costituisce un ampliamento puntuale della tutela giurisdizionale. Il Consiglio federale ritiene che il rispetto delle condizioni quadro giuridiche e della procedura prescritta debba poter essere oggetto di un controllo giudiziario anche nel caso del rilascio di una concessione<sup><a href="#fn-d46386e3290" id="fnbck-d46386e3290">150</a></sup>.</p>
<p class="absatz man-space-before-4">A suo tempo, il legislatore aveva adottato la <i>lettera f</i> soprattutto per mantenere la competenza del Consiglio federale in prima istanza e impedire l’applicazione della delega automatica di cui all’articolo 47 capoverso 6 LOGA<sup><a href="#fn-d46386e3303" id="fnbck-d46386e3303">151</a></sup>. Questo motivo viene a cadere in seguito all’abrogazione del capoverso 6 (v. il commento all’art. 47 cpv. 6 D-LOGA). </p>
<div class="footnotes">
<p id="fn-d46386e3290"><sup><a href="#fnbck-d46386e3290">150</a></sup><sup></sup> Cfr. anche il rapporto del 24 gen. 2024 in adempimento del postulato 20.4399 (documento non disponibile in italiano), pag. 34 segg.</p>
<p id="fn-d46386e3303"><sup><a href="#fnbck-d46386e3303">151</a></sup><sup></sup> <a href="https://fedlex.data.admin.ch/eli/fga/2018/1655" target="_blank">FF <b>2018</b> 3925</a>, in particolare 3971; cfr. anche Kiener/Rütsche/Kuhn, Öffentliches Verfahrensrecht, 3<sup>a</sup> ed., 2021, N 1363.</p>
</div>
</div></article><article id="art_32"><a name="tta32"></a><h6 class="heading" role="heading">
<span class="display-icon"></span><span class="external-link-icon"></span><a href="#art_32">Art. 32  cpv. 1 lett. k</a>
</h6>
<div class="collapseable">
<p class="absatz man-space-before-4">La nuova deroga precisa che il ricorso contro l’approvazione di atti normativi e tariffe di diritto pubblico è inammissibile. Nella prassi vigeva incertezza circa la loro impugnabilità. Il ricorso è ammissibile solo se espressamente previsto da una legge speciale (p. es. art. 53 LAMal o art. 74 legge del 9 ottobre 1992<sup><a href="#fn-d46386e3327" id="fnbck-d46386e3327">152</a></sup> sul diritto d’autore).</p>
<div class="footnotes"><p id="fn-d46386e3327"><sup><a href="#fnbck-d46386e3327">152</a></sup><sup></sup> <a href="https://fedlex.data.admin.ch/vocabulary/legal-taxonomy/5952" target="_blank" data-rs-uri="https://fedlex.data.admin.ch/eli/cc/1993/1798_1798_1798" data-rs="231.1" data-lang="it">RS <b>231.1</b></a></p></div>
</div></article><article id="art_33"><a name="a33"></a><h6 class="heading" role="heading">
<span class="display-icon"></span><span class="external-link-icon"></span><a href="#art_33">Art. 33  lett. a e b</a><span class="man-font-style-normal"><sup><a href="#fn-d46386e3343" id="fnbck-d46386e3343">153</a></sup></span>
</h6>
<div class="collapseable">
<p class="absatz man-space-before-4">La modifica dell’articolo 33 lettere a e b LTAF è connessa con la soppressione dell’articolo 47 capoverso 6 LOGA e riguarda i mezzi d’impugnazione contro le <i>decisioni di prima istanza </i>del Consiglio federale e degli organi dell’Assemblea federale. L’articolo 33 lettere a e b D-LTAF elenca un ristretto numero di decisioni governative e parlamentari impugnabili dinanzi al Tribunale amministrativo federale. Si tratta di una deroga ai sensi dell’articolo 189 capoverso 4 secondo periodo Cost. perché gli<span style="color: #454545;"><inl> </inl></span>atti dell’Assemblea federale e del Consiglio federale non possono essere impugnati presso il Tribunale federale (art. 189 cpv. 4 Cost.).</p>
<p class="absatz man-space-before-4">Per quanto riguarda le decisioni degli organi dell’Assemblea federale (cfr. art. 31 legge del 13 dicembre 2002<sup><a href="#fn-d46386e3363" id="fnbck-d46386e3363">154</a></sup> sul Parlamento, LParl), non è prevista alcuna modifica materiale. Nella <i>lettera a</i> si rinuncia soltanto a menzionare il Consiglio federale in seguito alla modifica prevista alla lettera b<sup><a href="#fn-d46386e3378" id="fnbck-d46386e3378">155</a></sup>. A questo riguardo il presente disegno si scosta dal disegno del 2018<sup><a href="#fn-d46386e3386" id="fnbck-d46386e3386">156</a></sup>.</p>
<p class="absatz man-space-before-4">L’attuale elenco delle decisioni impugnabili del Consiglio federale (<i>lett. b</i>) è sostituito da una formulazione più semplice, secondo la quale sono ammissibili i ricorsi contro decisioni «del Consiglio federale quando decide in prima istanza». Tutte le <i>decisioni di prima istanza </i>del Consiglio federale sono quindi impugnabili dinanzi al Tribunale amministrativo federale e infine al Tribunale federale, nella misura in cui non rientrino tra le eccezioni elencate agli articoli 32 D-LTAF o 83–84<i>a</i> D-LTF. Non è quindi prevista una modifica di diritto materiale<sup><a href="#fn-d46386e3405" id="fnbck-d46386e3405">157</a></sup>. Resteranno impugnabili le stesse decisioni del Consiglio federale previste dal diritto vigente. La modifica della lettera b è connessa con la soppressione dell’articolo 47 capoverso 6 LOGA: conformemente alla delega automatica (art. 47 cpv. 6 D-LOGA), gli affari del Consiglio federale spettano di diritto al dipartimento competente e sono impugnabili come decisioni dipartimentali, nella misura in cui si tratta di decisioni contro le quali è dato ricorso al Tribunale amministrativo federale. Questa delega viene ora soppressa (cfr. art. 47 cpv. 6 D‑LOGA). </p>
<p class="absatz man-space-before-4">Le modifiche si prefiggono di semplificare la normativa dei rimedi giuridici contro le decisioni del Consiglio federale e di colmare potenziali lacune nell’elenco attuale. Rafforzano così, in ultima analisi, la certezza del diritto e la tutela giurisdizionale nei confronti delle decisioni di prima istanza del Consiglio federale. </p>
<div class="footnotes">
<p id="fn-d46386e3343"><sup><a href="#fnbck-d46386e3343">153</a></sup><sup></sup>  La modifica deve essere coordinata con una possibile modifica derivante dal decreto federale che approva e traspone nel diritto svizzero gli Accordi tra la Svizzera e l’UE sulla stabilizzazione delle relazioni bilaterali; www.admin.ch &gt; Diritto federale &gt; Procedure di consultazione &gt; Procedure di consultazione concluse&gt; 2025 &gt; DFAE Procedura di consultazione 2025/47.</p>
<p id="fn-d46386e3363"><sup><a href="#fnbck-d46386e3363">154</a></sup><sup></sup> <a href="https://fedlex.data.admin.ch/vocabulary/legal-taxonomy/4991" target="_blank" data-rs-uri="https://fedlex.data.admin.ch/eli/cc/2003/510" data-rs="171.10" data-lang="it">RS <b>171.10</b></a></p>
<p id="fn-d46386e3378"><sup><a href="#fnbck-d46386e3378">155</a></sup><sup></sup> Diversamente dal progetto di revisione del 2018, per quanto riguarda gli organi dell’Assemblea federale è mantenuto il tenore attuale, impiegato anche nell’art. 31 LParl.</p>
<p id="fn-d46386e3386"><sup><a href="#fnbck-d46386e3386">156</a></sup><sup></sup>  Cfr. anche rapporto del 24 gen. 2024 in adempimento del postulato 20.4399 Caroni, pag. 24 seg (documento non disponibile in italiano).</p>
<p id="fn-d46386e3405"><sup><a href="#fnbck-d46386e3405">157</a></sup><sup></sup> In rari casi è possibile che anche una decisione discrezionale del Consiglio federale, influenzata da considerazioni politiche, sia qualificata come decisione formale (cfr. p. es. art. 8 o 11 della legge del 6 ott. 1995 sui cartelli, <a href="https://fedlex.data.admin.ch/vocabulary/legal-taxonomy/6127" target="_blank" data-rs-uri="https://fedlex.data.admin.ch/eli/cc/1996/546_546_546" data-rs="251" data-lang="it">RS <b>251</b></a>). Non è previsto di aggiungere queste decisioni come eccezioni nell’art. 32 LTAF. Il giudice potrà effettuare un esame soltanto con riserbo (cfr. in proposito BSK KG-Meinhardt/Prümmer, 2<sup>a</sup> ed., Basilea 2022, Art. 8 N 34). </p>
</div>
</div></article><article id="art_33"><a name="ta33"></a><h6 class="heading" role="heading">
<span class="display-icon"></span><span class="external-link-icon"></span><a href="#art_33">Art. 33  lett. cquater e cquinquies</a>
</h6>
<div class="collapseable"><p class="absatz man-space-before-4">La modifica dell’articolo 15 capoverso 5 LResp rende necessario adeguare l’articolo 33 lettere c<sup>quater </sup>e c<sup>qinquies </sup>LTAF, che specificano le competenze in materia di personale del procuratore generale e dell’autorità di vigilanza sul Ministero pubblico della Confederazione, compreso il rifiuto dell’autorizzazione a procedere penalmente, ora reso esplicito.</p></div></article>
</div></section><section id="lvl_4/lvl_4.2/lvl_4.2.6"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.2/lvl_4.2.6">4.2.6 Legge del 19 marzo 2010 sull’organizzazione delle autorità penali (LOAP)</a>
</h3>
<div class="collapseable"><article id="art_73"><a name="a73"></a><h6 class="heading" role="heading">
<span class="display-icon"></span><span class="external-link-icon"></span><a href="#art_73">Art. 73  cpv. 4</a>
</h6>
<div class="collapseable">
<p class="absatz man-space-before-4">L’articolo 73 LOAP disciplina le spese e le indennità per i procedimenti presso il Tribunale penale federale e il Ministero pubblico della Confederazione.</p>
<p class="absatz man-space-before-4">Il nuovo <i>capoverso 4</i> consente al Tribunale penale federale e al Ministero pubblico della Confederazione di chiedere, in presenza di <i>motivi particolari</i>, un importo massimo di 200 000 franchi, ossia il doppio dell’importo massimo del quadro tariffario di cui all’articolo 73 capoverso 3 LOAP. L’interpretazione dei <i>motivi particolari </i>si fonda sulla giurisprudenza in merito all’analoga disposizione della LTF (art. 65 cpv. 5 LTF). L’importo continuerà a essere calcolato sulla base degli elementi di cui all’articolo 73 capoverso 2 LOAP: ampiezza e difficoltà della causa, modo di condotta processuale, situazione finanziaria delle parti e onere della cancelleria. Inoltre, dovrà in ogni caso trattarsi di situazioni straordinarie; la modifica non deve causare un aumento generalizzato degli emolumenti (cfr. in proposito art. 65 cpv. 5 D-LTF). Nell’applicare il nuovo capoverso, il Tribunale penale federale e il Ministero pubblico della Confederazione dovranno peraltro tenere conto dei costi complessivi, anche se in linea di principio gli emolumenti ordinari si applicano separatamente a ciascuna fase processuale.</p>
<p class="absatz man-space-before-4">Con la presenta modifica il Consiglio federale attua le mozioni 22.4249 e 22.4250 delle Commissioni della gestione che, oltre all’aumento dell’importo massimo delle tasse di giustizia del Tribunale federale e del Tribunale amministrativo federale (v. il commento all’art. 65 cpv. 5 D-LTF), chiedono anche l’introduzione di una competenza analoga per il Ministero pubblico della Confederazione e il Tribunale penale federale. Diversamente dall’aumento dell’importo massimo nell’articolo 65 capoversi 5 e 6 AP-LTF, questo nuovo capoverso 4 non è stato oggetto di critiche durante la consultazione.</p>
<p class="absatz man-space-before-4">Come per l’adeguamento dell’articolo 65 capoverso 5 D-LTF e nonostante le mozioni 22.4249 e 22.4250, il Consiglio federale è del parere che debba essere irrilevante se gli <i>interessi in gioco</i> sono particolarmente importanti<sup><a href="#fn-d46386e3464" id="fnbck-d46386e3464">158</a></sup>. Se le parti in causa rischiano spese processuali maggiori perché gli interessi in gioco sono particolarmente importanti, si potrebbe produrre un effetto di deterrenza indesiderato (v. il commento all’art. 65 cpv. 5 D-LTF).</p>
<div class="footnotes"><p id="fn-d46386e3464"><sup><a href="#fnbck-d46386e3464">158</a></sup><sup></sup> Le versioni italiana e tedesca («interessi in gioco particolarmente importanti» e «besonders schwerwiegende im Streite liegende Interessen») divergono da quella francese («conflits d’intérêts graves»).</p></div>
</div></article></div></section><section id="lvl_4/lvl_4.2/lvl_4.2.7"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.2/lvl_4.2.7">4.2.7 Codice di procedura civile</a>
</h3>
<div class="collapseable"><article id="art_239"><a name="a239"></a><h6 class="heading" role="heading">
<span class="display-icon"></span><span class="external-link-icon"></span><a href="#art_239">Art. 239  cpv. 3</a>
</h6>
<div class="collapseable">
<p class="absatz man-space-before-4">Con la presente modifica viene soppressa la riserva di cui all’articolo 239 capoverso 3 CPC a favore delle disposizioni della LTF sulla notificazione di decisioni che possono essere impugnate davanti al Tribunale federale.</p>
<p class="absatz man-space-before-4">La revisione del CPC del 2023 ha soppresso l’obbligo di motivazione del tribunale civile cantonale di grado più elevato (art. 318 cpv. 2 e 327 cpv. 5 in combinato disposto con l’art. 239 cpv. 1, frase introduttiva CPC, in vigore dal 1° gennaio 2025). La nuova formulazione dell’articolo 112 capoverso 2, quarto periodo D-LTF precisa che l’esecutività e i termini entro cui le parti possono chiedere una motivazione sono retti dal CPC. La riserva delle disposizioni della LTF nell’articolo 239 capoverso 3 CPC viene quindi abrogata, non avendo più ragione di essere (v. anche il commento all’art. 112 cpv. 2 D-LTF).</p>
</div></article></div></section><section id="lvl_4/lvl_4.2/lvl_4.2.8"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.2/lvl_4.2.8">4.2.8 Legge federale del 14 dicembre 2012 sulla promozione della ricerca e dell’innovazione (LPRI)</a>
</h3>
<div class="collapseable"><article id="art_13"><a name="a13"></a><h6 class="heading" role="heading">
<span class="display-icon"></span><span class="external-link-icon"></span><a href="#art_13">Art. 13  cpv. 3</a>
</h6>
<div class="collapseable"><p class="absatz man-space-before-4">L’articolo 13 LPRI disciplina la procedura e la tutela giurisdizionale riguardo alle decisioni sulla concessione di sussidi a istituzioni di promozione della ricerca. La modifica del capoverso<i> 3</i> è puramente redazionale: anziché ripetere le censure ammissibili secondo l’articolo 49 PA, il capoverso 3 si limita a specificare la censura inammissibile in sede di ricorso, vale a dire l’inadeguatezza (cfr. anche art. 49 D-PA). </p></div></article></div></section><section id="lvl_4/lvl_4.2/lvl_4.2.9"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.2/lvl_4.2.9">4.2.9 Legge del 5 ottobre 2007 sulla geoinformazione (LGI)</a>
</h3>
<div class="collapseable"><article id="art_7"><a name="a7"></a><h6 class="heading" role="heading">
<span class="display-icon"></span><span class="external-link-icon"></span><a href="#art_7">Art. 7  cpv. 2</a>
</h6>
<div class="collapseable">
<p class="absatz man-space-before-4">La disposizione vigente stabilisce che il Consiglio federale decide in ultima istanza sulle controversie in materia di nomi geografici. Questa norma è in contrasto con l’articolo 72 PA e con il principio secondo cui il Consiglio federale non deve più, per quanto possibile, esercitare competenze giurisdizionali. Come ha osservato il Tribunale federale nella sentenza 2C_327/2017 del 12 settembre 2017, la competenza del Consiglio federale può anche risultare in contrasto con la garanzia della via giudiziaria sancita all’articolo 29<i>a</i> Cost. Le decisioni sui nomi dei luoghi adottate in virtù degli articoli 10, 20 e 27 dell’ordinanza del 21 maggio 2008<sup><a href="#fn-d46386e3510" id="fnbck-d46386e3510">159</a></sup> sui nomi geografici (ONGeo) devono in effetti essere giudicabili<sup><a href="#fn-d46386e3522" id="fnbck-d46386e3522">160</a></sup>. Contrariamente a quanto previsto al momento dell’adozione della legge, le poche controversie in questo ambito non si fondano di regola su considerazioni politiche<sup><a href="#fn-d46386e3530" id="fnbck-d46386e3530">161</a></sup>. Il presente disegno di revisione attua la giurisprudenza citata sopprimendo l’articolo 7 capoverso 2 LGI e garantendo così la via giudiziaria per le controversie in materia di nomi geografici. In tal modo differisce da quanto previsto nel rapporto in adempimento del postulato (cfr. cap. 2.2.2.2, n. 7) e nella revisione del 2018. </p>
<p class="absatz man-space-before-4">Gli articoli 17 capoverso 1 e 32 capoverso 1 ONGeo riprendono sostanzialmente l’articolo 7 capoverso 2 LGI e devono essere adeguati di conseguenza. L’ordinanza vigente rimanda alla procedura secondo gli articoli 62<i>a</i>–62<i>c</i> LOGA (cfr. art. 13 cpv. 4, 15 cpv. 5 e 30 cpv. 2 ONGeo).</p>
<p class="absatz man-space-before-4">In seguito alla soppressione dell’articolo 7 capoverso 2 LGI, le decisioni delle autorità competenti, vale a dire l’Ufficio federale di topografia o l’Ufficio federale dei trasporti, potranno essere impugnate dinanzi al Tribunale amministrativo federale (art. 33 lett. d LTAF) e poi con ricorso al Tribunale federale, se le condizioni generali di ammissibilità sono adempiute. In effetti, il ricorso al Tribunale amministrativo federale non è escluso in termini materiali (diversamente da quanto esposto nel rapporto in adempimento del postulato, cap. 2.2.2.2 n. 7)<sup><a href="#fn-d46386e3551" id="fnbck-d46386e3551">162</a></sup>. Affinché sia ammesso, deve in particolare sussistere un interesse degno di protezione (art. 37 LTAF in combinato disposto con l’art. 48 cpv. 1 lett. c PA). Nella sentenza 2C_327/2017 del 12 settembre 2017<sup><a href="#fn-d46386e3559" id="fnbck-d46386e3559">163</a></sup> il Tribunale federale ha ammesso la legittimazione ricorsuale di un Comune che riteneva la propria autonomia violata da un cambiamento di nome. Il Tribunale amministrativo federale e, in seconda istanza, il Tribunale federale dovranno stabilire nel singolo caso se e in che misura siano legittimati a ricorrere i privati, dato che questi, in linea di principio, non possono far valere un interesse degno di protezione in relazione a un nome geografico.</p>
<div class="footnotes">
<p id="fn-d46386e3510"><sup><a href="#fnbck-d46386e3510">159</a></sup><sup></sup> <a href="https://fedlex.data.admin.ch/vocabulary/legal-taxonomy/7352" target="_blank" data-rs-uri="https://fedlex.data.admin.ch/eli/cc/2008/393" data-rs="510.625" data-lang="it">RS <b>510.625</b></a></p>
<p id="fn-d46386e3522"><sup><a href="#fnbck-d46386e3522">160</a></sup><sup></sup> In merito all’art. 27 ONGeo, cfr. la sentenza 2C_327/2017 del 12 set. 2017, consid. 6.3.</p>
<p id="fn-d46386e3530"><sup><a href="#fnbck-d46386e3530">161</a></sup><sup></sup> A.M. Yann Grandjean, in: <i>Commentaire Romand</i>, «Loi fédérale sur la procédure administrative», 2024, art. 73 N 38.</p>
<p id="fn-d46386e3551"><sup><a href="#fnbck-d46386e3551">162</a></sup><sup></sup> Si rinuncia a prevedere una deroga all’art. 32 cpv. 1 LTAF.</p>
<p id="fn-d46386e3559"><sup><a href="#fnbck-d46386e3559">163</a></sup><sup></sup>  Cfr. consid. 1.3.</p>
</div>
</div></article></div></section><section id="lvl_4/lvl_4.2/lvl_4.2.10"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.2/lvl_4.2.10">4.2.10 Legge federale del 13 ottobre 1965 sull’imposta preventiva (LIP)</a>
</h3>
<div class="collapseable">
<article id="art_54_a"><a name="a54a"></a><h6 class="heading" role="heading">
<span class="display-icon"></span><span class="external-link-icon"></span><a href="#art_54_a">Art. 54a</a>
</h6>
<div class="collapseable">
<p class="absatz man-space-before-4">L’introduzione dell’articolo 54<i>a </i>è collegata all’adeguamento dell’articolo 86 capoverso 2 D-LTF. Anche nell’ambito del rimborso dell’imposta preventiva alle persone fisiche, i Cantoni dovranno istituire tribunali superiori che giudicano quali autorità di grado immediatamente inferiore al Tribunale federale. I Cantoni possono scegliere se prevedere una o due istanze cantonali. Il presente articolo chiarisce che i rimedi giuridici sul piano cantonale possono consistere in due istanze indipendenti dall’amministrazione e cita le persone e le autorità legittimate a ricorrere. </p>
<p class="absatz man-space-before-4">L’articolo 54<i>a capoverso 1</i> è di natura dichiarativa. Chi è abilitato a ricorrere davanti al Tribunale federale deve poter partecipare come parte alla procedura dinanzi a tutte le autorità inferiori cantonali. Il diritto di ricorso dell’ufficio cantonale dell’imposta preventiva e dell’Amministrazione federale delle contribuzioni (AFC) risulta dall’articolo 56 D-LIP in combinato disposto con l’articolo 111 capoversi 1 e 2 LTF. L’articolo 54<i>a</i><i> </i>capoverso 1 rende più facile alle parti individuare la via di ricorso corretta, in particolare perché vi è un certo parallelismo con l’articolo 145 della legge federale del 14 dicembre 1990<sup><a href="#fn-d46386e3590" id="fnbck-d46386e3590">164</a></sup> sull’imposta federale diretta (LIFD). Considerata la complessità del sistema ricorsuale in materia fiscale, la disposizione appare opportuna ai fini della certezza del diritto. </p>
<p class="absatz man-space-before-4">Secondo il <i>capoverso 2</i>, l’articolo 54 LIP si applica per analogia alla procedura di ricorso davanti a un’eventuale ulteriore autorità di ricorso cantonale. Quindi, quest’ultima – come la commissione cantonale di ricorso (art. 54 cpv. 3 LIP) – deve dare all’AFC la possibilità di partecipare alla procedura e di presentare le proprie conclusioni. Inoltre, la decisione sul ricorso di un’eventuale ulteriore istanza cantonale è notificata per iscritto alle persone direttamente interessate e alle Amministrazioni cantonale e federale delle contribuzioni (art. 54 cpv. 6 LIP).</p>
<div class="footnotes"><p id="fn-d46386e3590"><sup><a href="#fnbck-d46386e3590">164</a></sup><sup></sup>  <a href="https://fedlex.data.admin.ch/vocabulary/legal-taxonomy/8175" target="_blank" data-rs-uri="https://fedlex.data.admin.ch/eli/cc/1991/1184_1184_1184" data-rs="642.11" data-lang="it">RS <b>642.11</b></a></p></div>
</div></article><article id="art_56"><a name="a56"></a><h6 class="heading" role="heading">
<span class="display-icon"></span><span class="external-link-icon"></span><a href="#art_56">Art. 56</a>
</h6>
<div class="collapseable">
<p class="absatz man-space-before-4">L’articolo 56 D-LIP viene adeguato in seguito alla modifica dell’articolo 86 capoverso 2 D-LTF. Anche nell’ambito del rimborso dell’imposta preventiva alle persone fisiche, i Cantoni devono prevedere tribunali superiori che giudicano in qualità di autorità di grado immediatamente inferiore al Tribunale federale. La modifica consente ai Cantoni di uniformare la tutela giurisdizionale in materia di diritto fiscale (cfr. art. 146 LIFD e 31 cpv. 3 della legge federale del 12 giugno 1959<sup><a href="#fn-d46386e3614" id="fnbck-d46386e3614">165</a></sup> sulla tassa d’esenzione dall’obbligo militare). Una precedente revisione della legislazione fiscale ha già imposto ai Cantoni di introdurre alcuni adeguamenti: hanno per esempio dovuto stabilire se rendere impugnabili dinanzi a un tribunale superiore le decisioni della commissione di ricorso in materia di imposte o se aggregare tale commissione a un tribunale superiore<sup><a href="#fn-d46386e3626" id="fnbck-d46386e3626">166</a></sup>. Come all’articolo 146 LIFD, è previsto anche un diritto di ricorso dell’ufficio cantonale dell’imposta preventiva (cfr. anche art. 54<i>a</i> cpv. 1 D‑LIP).</p>
<div class="footnotes">
<p id="fn-d46386e3614"><sup><a href="#fnbck-d46386e3614">165</a></sup><sup></sup> <a href="https://fedlex.data.admin.ch/vocabulary/legal-taxonomy/8232" target="_blank" data-rs-uri="https://fedlex.data.admin.ch/eli/cc/1959/2035_2097_2125" data-rs="661" data-lang="it">RS <b>661</b></a></p>
<p id="fn-d46386e3626"><sup><a href="#fnbck-d46386e3626">166</a></sup><sup></sup> Boll. uff. <b>2019</b> N 281, intervento della consigliera federale Karin Keller-Sutter.</p>
</div>
</div></article><article id="art_58"><a name="a58"></a><h6 class="heading" role="heading">
<span class="display-icon"></span><span class="external-link-icon"></span><a href="#art_58">Art. 58  cpv. 2</a>
</h6>
<div class="collapseable"><p class="absatz man-space-before-4">L’esplicita menzione nella legge di un’ulteriore autorità di ricorso cantonale nell’ambito del rimborso dell’imposta preventiva alle persone fisiche (cfr. art. 54<i>a</i> D-LIP) rende necessario integrare il rimando nell’articolo 58 capoverso 2: oltre agli articoli 54 e 56, sarà applicabile anche l’articolo 54<i>a.</i></p></div></article>
</div></section><section id="lvl_4/lvl_4.2/lvl_4.2.11"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.2/lvl_4.2.11">4.2.11 Legge federale dell’8 marzo 1960 sulle strade nazionali (LSN)</a>
</h3>
<div class="collapseable"><article id="art_28"><a name="a28"></a><h6 class="heading" role="heading">
<span class="display-icon"></span><span class="external-link-icon"></span><a href="#art_28">Art. 28  cpv. 5</a>
</h6>
<div class="collapseable">
<p class="absatz man-space-before-4">L’articolo 28 LSN, conformemente al suo titolo marginale, disciplina l’approvazione dei piani, la durata della loro validità e il ricorso. Quest’ultimo era disciplinato dal capoverso 5, abrogato con l’entrata in vigore della LTAF. Il Consiglio federale propone di introdurre nel capoverso 5 un rimando espresso alle disposizioni generali sull’amministrazione della giustizia federale e alla legge federale del 20 giugno 1930<sup><a href="#fn-d46386e3663" id="fnbck-d46386e3663">167</a></sup> sull’espropriazione (LEspr), ma escludendo la possibilità di invocare la censura dell’inadeguatezza nella procedura ricorsuale (cfr. anche art. 49 D-PA).</p>
<p class="absatz man-space-before-4">La pianificazione e la costruzione delle strade nazionali si svolgono in tre tappe. In una prima tappa, l’Assemblea federale decide il tracciato generale e il tipo di strada nazionale da costruire (art. 11 LSN). Successivamente il Consiglio federale approva i progetti generali da cui si evincono il tracciato particolare e i punti di collegamento (art. 20 LSN). Infine, il Dipartimento federale dell’ambiente, dei trasporti, dell’energia e delle comunicazioni (DATEC) rilascia l’approvazione dei piani per i progetti esecutivi elaborati dall’Ufficio federale delle strade (art. 26 LSN). Le autorità competenti dispongono di un grande margine di apprezzamento quanto alla pianificazione e alla scelta delle possibili soluzioni, il che richiede particolari competenze tecniche. Il classico potere d’apprezzamento nel diritto amministrativo generale è caratterizzato proprio dal margine concesso all’Amministrazione; margine che la giustizia deve rispettare fintanto che non siano violate disposizioni legali. Nell’ambito della costruzione delle strade nazionali è oggettivamente giustificato escludere la censura dell’inadeguatezza nella procedura di ricorso contro l’approvazione dei piani. Questa moderata restrizione del potere cognitivo del Tribunale amministrativo federale può inoltre contribuire ad accelerare in un certo qual modo procedure spesso piuttosto lunghe.</p>
<div class="footnotes"><p id="fn-d46386e3663"><sup><a href="#fnbck-d46386e3663">167</a></sup><sup></sup> <a href="https://fedlex.data.admin.ch/vocabulary/legal-taxonomy/8369" target="_blank" data-rs-uri="https://fedlex.data.admin.ch/eli/cc/47/689_701_723" data-rs="711" data-lang="it">RS <b>711</b></a></p></div>
</div></article></div></section><section id="lvl_4/lvl_4.2/lvl_4.2.12"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.2/lvl_4.2.12">4.2.12 Legge federale del 20 dicembre 1957 sulle ferrovie (Lferr)</a>
</h3>
<div class="collapseable"><article id="art_51_a"><a name="a51a"></a><h6 class="heading" role="heading">
<span class="display-icon"></span><span class="external-link-icon"></span><a href="#art_51_a">Art. 51a  cpv. 2</a>
</h6>
<div class="collapseable"><p class="absatz man-space-before-4">Si tratta di una modifica redazionale analoga a quella dell’articolo 13 capoverso 3 D‑LPRI: anziché ripetere le censure ammissibili secondo l’articolo 49 PA, il capoverso 2 si limita a specificare che la censura dell’inadeguatezza non è ammissibile nei ricorsi contro le decisioni del DATEC (cfr. anche art. 49 D-PA).</p></div></article></div></section><section id="lvl_4/lvl_4.2/lvl_4.2.13"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.2/lvl_4.2.13">4.2.13 Legge federale del 6 ottobre 2000 sulla parte generale del diritto delle assicurazioni sociali (LPGA)</a>
</h3>
<div class="collapseable"><article id="art_61"><a name="a61"></a><h6 class="heading" role="heading">
<span class="display-icon"></span><span class="external-link-icon"></span><a href="#art_61">Art. 61  lett. b<sup>bis</sup></a>
</h6>
<div class="collapseable">
<p class="absatz man-space-before-4">La nuova disposizione definisce i requisiti di diritto federale della procedura dinanzi al tribunale cantonale delle assicurazioni. Con la nuova <i>lettera b</i><i><sup>bis</sup></i> si aggiunge una regola riguardo alla censura dell’inadeguatezza. Essa codifica la giurisprudenza in materia di diritto delle assicurazioni sociali, specificando che l’inadeguatezza di una decisione può essere invocata anche dinanzi ai tribunali cantonali, come si desume dal fatto che, in queste controversie, i tribunali cantonali delle assicurazioni non devono avere un potere di cognizione più limitato di quello del Tribunale amministrativo federale (art. 49 PA). Il tribunale delle assicurazioni sociali continua, tuttavia, a non poter sostituire, senza validi motivi, la propria analisi a quella dell’amministrazione. Deve fondarsi su circostanze che permettano di far prevalere la sua analisi<sup><a href="#fn-d46386e3705" id="fnbck-d46386e3705">168</a></sup>. In linea con la normativa in vigore prima del 2007<sup><a href="#fn-d46386e3719" id="fnbck-d46386e3719">169</a></sup>, sono contemplate solo le decisioni e decisioni su opposizione concernenti prestazioni assicurative, comprese le richieste di restituzione, ma non le controversie sui contributi.</p>
<div class="footnotes">
<p id="fn-d46386e3705"><sup><a href="#fnbck-d46386e3705">168</a></sup><sup></sup> DTF <b>137</b> V 71 consid. 5.2; <b>148</b> V 419 consid. 5.5</p>
<p id="fn-d46386e3719"><sup><a href="#fnbck-d46386e3719">169</a></sup><sup></sup>  Cfr. art. 132 lett. a della legge federale del 16 dic. 1943 sull’organizzazione giudiziaria; <a href="https://fedlex.data.admin.ch/eli/oc/1969/767_787_784" target="_blank">RU <b>1969</b> 784</a>.</p>
</div>
</div></article></div></section>
</div></section>
</div></section><section id="lvl_5"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_5">5 Ripercussioni</a>
</h1>
<div class="collapseable">
<section id="lvl_5/lvl_5.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.1">5.1 Ripercussioni per la Confederazione, i Cantoni e i Comuni</a>
</h2>
<div class="collapseable">
<p class="absatzvor man-space-before-8">La presente revisione parziale non avrà ripercussioni sulle finanze o il personale della Confederazione. In determinati casi, potrà comportare un carico di lavoro supplementare per i tribunali cantonali, oltre a un modesto onere associato all’attuazione delle modifiche degli articoli 86 capoverso 2 e 87 capoverso 1 LTF. Il disegno prevede peraltro, nell’articolo 132<i>b</i> D-LTF, una nuova disposizione transitoria per l’attuazione da parte dei Cantoni.</p>
<p class="absatz man-space-before-4">Le modifiche proposte non avranno un impatto rilevante sulla mole di lavoro del Tribunale federale (v. in proposito il commento all’art. 97 cpv. 2 D-LTF): la Commissione di ricorso interna per le controversie vertenti sul rapporto di lavoro del proprio personale (cfr. art. 17<i>a</i> D-LTF) sarà istituita e organizzata attingendo alle risorse disponibili. Grazie a questa Commissione, gli impiegati del Tribunale federale saranno meglio tutelati nelle vertenze di diritto del lavoro. </p>
<p class="absatz man-space-before-4">Il disegno non comporterà un impatto rilevante neppure sul carico di lavoro dei tribunali cantonali. L’applicazione rigorosa del principio secondo cui i <i>Cantoni </i>devono prevedere un tribunale superiore come autorità di grado immediatamente inferiore al Tribunale federale in materia di diritto pubblico (art. 86 cpv. 2 D-LTF) impone qualche adeguamento per quanto riguarda l’imposta preventiva (art. 56 D-LIP). Alcuni Cantoni dovranno adeguare i propri mezzi di impugnazione in materia e le relative disposizioni esecutive; ma poiché in materia fiscale dispongono già di pertinenti vie di ricorso, il disegno non dovrebbe avere ripercussioni eccessive in termini di finanze e di personale (cfr. art. 146 LIFD). Il nuovo obbligo di istituire un’autorità cantonale di grado immediatamente inferiore al Tribunale federale per esaminare i ricorsi contro gli atti normativi comunali potrebbe accrescere il carico lavorativo dei tribunali di alcuni Cantoni (v. il commento all’art. 87 cpv. 1 D-LTF). </p>
<p class="absatz man-space-before-4">Le nuove modalità di controllo degli atti normativi comunali (v. il commento all’art. 87 cpv. 1 D-LTF) hanno invece un impatto sui <i>Comuni</i>: i loro atti potranno essere oggetto di un esame cantonale e non saranno più impugnabili direttamente dinanzi al Tribunale federale.</p>
</div></section><section id="lvl_5/lvl_5.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.2">5.2 Ripercussioni sull’economia e la società</a>
</h2>
<div class="collapseable">
<p class="absatzvor man-space-before-8">Non si prospettano ripercussioni rilevanti sull’economia nazionale. Il previsto aumento del limite massimo delle tasse di giustizia potrebbe tuttavia comportare spese giudiziarie più elevate in casi particolari e nelle cause di carattere pecuniario con valore litigioso di oltre cento milioni di franchi. Ad ogni modo, <i>non </i>si tratta di un aumento generalizzato degli emolumenti, ma di un semplice innalzamento del limite massimo in casi particolari (cfr. art. 65 cpv. 5 D-LTF e 73 cpv. 4 D- LOAP). Tale modifica non avrà nessun impatto sulla maggioranza delle parti in causa.</p>
<p class="absatz man-space-before-4">L’aumento delle tasse di giustizia potrebbe incidere anche sulle imprese che promuovono una causa. Tuttavia, il disegno non impone loro nuovi obblighi, ragion per cui non dovranno far fronte a nuovi costi.</p>
</div></section>
</div></section><section id="lvl_6"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_6">6 Aspetti giuridici</a>
</h1>
<div class="collapseable">
<section id="lvl_6/lvl_6.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.1">6.1 Costituzionalità</a>
</h2>
<div class="collapseable"><p class="absatzvor man-space-before-8">Il disegno si fonda sugli articoli 122 capoverso 1, 123 capoverso 1, 146, 177 capoverso 3, 187 capoverso 1 lettera d e 188–191<i>b</i> Cost., che conferiscono alla Confederazione la competenza di emanare disposizioni organizzative e procedurali riguardo al Tribunale federale, nonché di disciplinare il diritto processuale pubblico e la procedura penale e civile della Confederazione. Il disegno modifica la LTF e, nell’allegato, altri atti normativi, correggendo alcune lacune di rango costituzionale dell’attuale sistema di ricorso (cfr. art. 79, 87 cpv. 1, 97 cpv. 2 e 105 cpv. 3 LTF nonché art. 7 cpv. 2 LGI). Si tratta di disposizioni che danno attuazione alla garanzia della via giudiziaria (art. 29<i>a</i> Cost.) e alla tutela dei diritti politici (art. 34 Cost.). </p></div></section><section id="lvl_6/lvl_6.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.2">6.2 Compatibilità con gli impegni internazionali della Svizzera</a>
</h2>
<div class="collapseable">
<p class="absatzvor man-space-before-8">Il disegno è compatibile con il diritto internazionale vincolante per la Svizzera, in particolare con la CEDU, il Patto internazionale del 16 dicembre 1966<sup><a href="#fn-d46386e3788" id="fnbck-d46386e3788">170</a></sup> relativo ai diritti civili e politici e gli accordi bilaterali con l’Unione europea. La modifica proposta nell’articolo 33 LTAF elimina, per le decisioni del Consiglio federale, le incertezze sul rispetto delle esigenze di diritto internazionale che impongono di sottoporre le controversie a un tribunale nazionale. La revisione parziale non ha alcun effetto sulla garanzia del diritto di ricorso a un tribunale (quale autorità di secondo grado) prevista dall’articolo 11 paragrafo 3 dell’Accordo del 21 giugno 1999<sup><a href="#fn-d46386e3800" id="fnbck-d46386e3800">171</a></sup> tra la Confederazione Svizzera, da una parte, e la Comunità europea ed i suoi Stati membri, dall’altra, sulla libera circolazione delle persone<sup><a href="#fn-d46386e3818" id="fnbck-d46386e3818">172</a></sup>.</p>
<div class="footnotes">
<p id="fn-d46386e3788"><sup><a href="#fnbck-d46386e3788">170</a></sup><sup></sup>  <a href="https://fedlex.data.admin.ch/vocabulary/legal-taxonomy/20" target="_blank" data-rs-uri="https://fedlex.data.admin.ch/eli/cc/1993/750_750_750" data-rs="0.103.2" data-lang="it">RS <b>0.103.2</b></a></p>
<p id="fn-d46386e3800"><sup><a href="#fnbck-d46386e3800">171</a></sup><sup></sup>  <a href="https://fedlex.data.admin.ch/vocabulary/legal-taxonomy/211" target="_blank" data-rs-uri="https://fedlex.data.admin.ch/eli/cc/2002/243" data-rs="0.142.112.681" data-lang="it">RS <b>0.142.112.681</b></a>; cfr. anche art. 11 par. 3 dell’allegato K alla Convenzione del 4 gen. 1960 istitutiva dell’Associazione europea di libero scambio (AELS), <a href="https://fedlex.data.admin.ch/vocabulary/legal-taxonomy/2314" target="_blank" data-rs-uri="https://fedlex.data.admin.ch/eli/cc/1960/590_635_621" data-rs="0.632.31" data-lang="it">RS <b>0.632.31</b></a>.</p>
<p id="fn-d46386e3818"><sup><a href="#fnbck-d46386e3818">172</a></sup><sup></sup>  Cfr. la giurisprudenza corrente: sentenze 2C_344/2016 del 6 set. 2016 consid. 1.1 e 2C_526 del 3 lug. 2023 consid. 1.1. segg.</p>
</div>
</div></section><section id="lvl_6/lvl_6.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.3">6.3 Forma dell’atto</a>
</h2>
<div class="collapseable"><p class="absatzvor man-space-before-8">La revisione «minore» della LTF modifica varie leggi federali vigenti, pertanto va emanata sotto forma di legge federale. L’atto normativo sottostà a referendum facoltativo (art. 141 cpv. 1 lett. a Cost.).</p></div></section><section id="lvl_6/lvl_6.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.4">6.4 Subordinazione al freno alle spese</a>
</h2>
<div class="collapseable"><p class="absatzvor man-space-before-8">Il disegno non prevede né nuove disposizioni in materia di sussidi, né nuovi crediti d’impegno o limiti di spesa.</p></div></section><section id="lvl_6/lvl_6.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.5">6.5 Delega di competenze legislative</a>
</h2>
<div class="collapseable"><p class="absatzvor man-space-before-8">Il disegno non contempla alcuna delega di competenze legislative al Consiglio federale, ma ne prevede una a favore del Tribunale federale (art. 17<i>a</i> cpv. 2 D-LTF) riguardante l’organizzazione e la procedura dinanzi alla Commissione di ricorso interna, in ossequio al principio secondo cui il Tribunale federale determina la sua organizzazione e amministrazione (art. 188 cpv. 3 Cost. nonché 13 e 15 LTF).</p></div></section><section id="lvl_6/lvl_6.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.6">6.6 Protezione dei dati</a>
</h2>
<div class="collapseable">
<p class="absatzvor man-space-before-8">La revisione parziale non ha ripercussioni in materia di protezione dei dati.</p>
<p class="abstand1seite man-space-before-0"></p>
</div></section>
</div></section></main>
</div></body>
</html>
