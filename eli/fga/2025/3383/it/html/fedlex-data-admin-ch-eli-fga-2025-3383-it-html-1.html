<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<title>input-it</title>
</head>
<body><div id="lawcontent">
<div id="preface">
<p class="man-template-tab-krpr-kurs man-font-style-italic">Traduzione</p>
<h1 class="erlasstitel botschafttitel">Convenzione <br>tra la Confederazione Svizzera e la Repubblica dello Zimbabwe per evitare le doppie imposizioni in materia di imposte sul reddito e sugli utili di capitale e per prevenire l’evasione e l’elusione fiscali</h1>
<p class="erlasssubtitel man-space-before-0">Conclusa il 19 marzo 2025 <br>Approvata dall’Assemblea federale il …<sup><a href="#fn-d11389e15" id="fnbck-d11389e15">1</a></sup> <br>Entrata in vigore il …</p>
<div class="footnotes"><p id="fn-d11389e15"><sup><a href="#fnbck-d11389e15">1</a></sup><sup></sup> FF <b>2025 </b>…</p></div>
</div>
<div id="preamble"><div>
<p class="man-template-autor man-space-before-10">La Confederazione Svizzera <br>e <br>la Repubblica dello Zimbabwe</p>
<p class="absatz09pt man-space-before-0">(di seguito denominate congiuntamente «Stati contraenti» <br>e individualmente «Stato contraente»),</p>
<p class="absatz man-space-before-4">desiderose di sviluppare le loro relazioni economiche e approfondire la collaborazione in materia fiscale;</p>
<p class="absatz man-space-before-4">nell’intento di concludere una Convenzione per evitare le doppie imposizioni in materia di imposte sul reddito e sugli utili di capitale, senza creare opportunità di non imposizione o di ridotta imposizione attraverso l’evasione o l’elusione fiscali (incluse le strategie di abuso dei trattati fiscali [«treaty-shopping»] finalizzate a ottenere i benefici previsti dalla presente Convenzione a beneficio indiretto di residenti di Stati terzi),</p>
<p class="man-template-verb man-space-before-3 man-space-after-18">hanno convenuto quanto segue:</p>
</div></div>
<main id="maintext"><article id="art_1"><a name="a1"></a><h6 class="heading" role="heading">
<span class="display-icon"></span><span class="external-link-icon"></span><a href="#art_1"><b>Art. 1</b><b></b> <b></b>Persone considerate</a>
</h6>
<div class="collapseable">
<p class="absatz man-space-before-4">1.  La presente Convenzione si applica alle persone che sono residenti di uno o di entrambi gli Stati contraenti.</p>
<p class="absatz man-space-before-4">2.  Ai fini della presente Convenzione, i redditi derivanti da, o mediante, un ente o uno strumento o accordo trattato in tutto o in parte come fiscalmente trasparente ai sensi della legislazione fiscale di uno degli Stati contraenti, sono considerati come redditi di un residente di uno Stato contraente, ma soltanto nella misura in cui i redditi sono trattati, ai fini dell’imposizione da parte di tale Stato contraente, come i redditi di un residente di tale Stato. In nessun caso le disposizioni del presente paragrafo possono essere interpretate nel senso di limitare il diritto di uno Stato contraente di assoggettare a imposizione i residenti di tale Stato contraente.</p>
</div></article><article id="art_2"><a name="a2"></a><h6 class="heading" role="heading">
<span class="display-icon"></span><span class="external-link-icon"></span><a href="#art_2"><b>Art. 2</b> Imposte considerate</a>
</h6>
<div class="collapseable">
<p class="absatz man-space-before-4">1.  La presente Convenzione si applica alle imposte sul reddito e sugli utili di capitale prelevate per conto di uno Stato contraente, delle sue suddivisioni politiche o dei suoi enti locali, qualunque sia il sistema di prelevamento.</p>
<p class="absatz man-space-before-4">2.  Sono considerate imposte sul reddito le imposte prelevate sul reddito complessivo o su elementi del reddito, comprese le imposte sugli utili derivanti dall’alienazione di beni mobili o immobili, le imposte sull’ammontare complessivo degli stipendi e dei salari corrisposti dalle imprese nonché le imposte sui plusvalori. </p>
<p class="absatz man-space-before-4">3.  Le imposte attuali cui si applica la Convenzione sono in particolare:</p>
<dl class="man-space-after-0">
<dt class="man-space-before-4">a) </dt>
<dd class="man-space-before-4">in Svizzera:</dd>
<dt class="man-space-before-4"></dt>
<dd class="man-space-before-4">le imposte federali, cantonali e comunali sul reddito (reddito complessivo, reddito del lavoro, reddito da sostanza, utili industriali e commerciali, utili di capitale e altri redditi),</dd>
<dt class="man-space-before-4"></dt>
<dd class="man-space-before-4">(di seguito «imposta svizzera»);</dd>
<dt class="man-space-before-4 man-space-before-2">b) </dt>
<dd class="man-space-before-4 man-space-before-2">nello Zimbabwe:<dl class="man-space-after-0">
<dt class="man-space-before-2">(i) </dt>
<dd class="man-space-before-2">l’imposta sul reddito,</dd>
<dt class="man-space-before-2">(ii) </dt>
<dd class="man-space-before-2">l’imposta degli azionisti non-residenti,</dd>
<dt class="man-space-before-2">(iii) </dt>
<dd class="man-space-before-2">l’imposta dei non residenti sugli onorari,</dd>
<dt class="man-space-before-2">(iv) </dt>
<dd class="man-space-before-2">l’imposta dei non residenti sui canoni,</dd>
<dt class="man-space-before-2">(v) </dt>
<dd class="man-space-before-2">l’imposta dei non residenti sugli interessi, e</dd>
<dt class="man-space-before-2">(vi) </dt>
<dd class="man-space-before-2">l’imposta sugli utili di capitale,</dd>
</dl>
</dd>
<dt class="man-space-before-4"></dt>
<dd class="man-space-before-4">(di seguito «imposta zimbabwana»).</dd>
</dl>
<p class="absatz man-space-before-4">4.  La Convenzione si applica anche alle imposte di natura identica o analoga che verranno istituite dopo la firma della Convenzione in aggiunta o in sostituzione delle imposte attuali. Le autorità competenti degli Stati contraenti si comunicano le modifiche importanti apportate alle rispettive legislazioni fiscali.</p>
<p class="absatz man-space-before-4">5.  La Convenzione non si applica alle imposte prelevate alla fonte sulle vincite alle lotterie.</p>
</div></article><article id="art_3"><a name="a3"></a><h6 class="heading" role="heading">
<span class="display-icon"></span><span class="external-link-icon"></span><a href="#art_3"><b>Art. 3</b><b></b> <b></b>Definizioni generali</a>
</h6>
<div class="collapseable">
<p class="absatz man-space-before-4">1.  Ai fini della presente Convenzione, a meno che il contesto non richieda una diversa interpretazione:</p>
<dl class="man-space-after-0">
<dt class="man-space-before-4 man-space-before-2"></dt>
<dd class="man-space-before-4 man-space-before-2">a) (i) il termine «Svizzera» designa il territorio della Confederazione Svizzera in accordo con la propria legislazione e il diritto internazionale,<dl class="man-space-after-0">
<dt class="man-space-before-2">(ii) </dt>
<dd class="man-space-before-2">il termine «Zimbabwe» designa la Repubblica dello Zimbabwe,</dd>
<dt class="man-space-before-2">(iii) </dt>
<dd class="man-space-before-2">le espressioni «uno Stato contraente» e «l’altro Stato contraente» designano, secondo il contesto, la Svizzera o lo Zimbabwe;</dd>
</dl>
</dd>
<dt class="man-space-before-4">b) </dt>
<dd class="man-space-before-4">il termine «persona» comprende le persone fisiche, le società e qualsiasi altra associazione di persone considerata come tale ai fini dell’imposizione;</dd>
<dt class="man-space-before-4">c) </dt>
<dd class="man-space-before-4">il termine «società» designa qualsiasi persona giuridica o qualsiasi ente considerato persona giuridica ai fini dell’imposizione;</dd>
<dt class="man-space-before-4">d) </dt>
<dd class="man-space-before-4">il termine «impresa» si applica all’esercizio di qualsiasi attività economica o commerciale;</dd>
<dt class="man-space-before-4">e) </dt>
<dd class="man-space-before-4">le espressioni «impresa di uno Stato contraente» e «impresa dell’altro Stato contraente» designano rispettivamente un’impresa gestita da un residente di uno Stato contraente o un’impresa gestita da un residente dell’altro Stato contraente;</dd>
<dt class="man-space-before-4">f) </dt>
<dd class="man-space-before-4">l’espressione «traffico internazionale» designa qualsiasi trasporto effettuato per mezzo di una nave o di un aeromobile, ad eccezione dei casi in cui la nave o l’aeromobile sia impiegato esclusivamente tra località situate in uno Stato contraente e l’impresa che impiega la nave o l’aeromobile non sia un’impresa di questo Stato;</dd>
<dt class="man-space-before-4 man-space-before-2">g) </dt>
<dd class="man-space-before-4 man-space-before-2">l’espressione «autorità competente» designa:<dl class="man-space-after-0">
<dt class="man-space-before-2">(i) </dt>
<dd class="man-space-before-2">in Svizzera, il capo del Dipartimento federale delle finanze o il suo rappresentante autorizzato,</dd>
<dt class="man-space-before-2">(ii) </dt>
<dd class="man-space-before-2">nello Zimbabwe, il direttore generale dell’Amministrazione fiscale zimbabwana o il suo rappresentante autorizzato;</dd>
</dl>
</dd>
<dt class="man-space-before-4 man-space-before-2">h) </dt>
<dd class="man-space-before-4 man-space-before-2">il termine «cittadino» di uno Stato contraente designa:<dl class="man-space-after-0">
<dt class="man-space-before-2">(i) </dt>
<dd class="man-space-before-2">qualsiasi persona fisica che ha la nazionalità o la cittadinanza di tale Stato contraente, e</dd>
<dt class="man-space-before-2">(ii) </dt>
<dd class="man-space-before-2">qualsiasi persona giuridica, società di persone o associazione costituita conformemente alla legislazione in vigore in tale Stato contraente;</dd>
</dl>
</dd>
<dt class="man-space-before-4 man-space-before-2">i) </dt>
<dd class="man-space-before-4 man-space-before-2">l’espressione «istituto di previdenza» di uno Stato designa un ente istituito in uno Stato contraente e considerato come persona distinta ai sensi della legislazione fiscale di questo Stato che:<dl class="man-space-after-0">
<dt class="man-space-before-2">(i) </dt>
<dd class="man-space-before-2">è costituito e gestito esclusivamente ai fini dell’amministrazione e del versamento di prestazioni di previdenza, prestazioni d’invalidità o prestazioni analoghe a favore di persone fisiche e che è regolamentato come tale da questo Stato o da una sua suddivisione politica, o</dd>
<dt class="man-space-before-2">(ii) </dt>
<dd class="man-space-before-2">è costituito e gestito esclusivamente o quasi esclusivamente per l’investimento di averi per conto di enti secondo il numero (i);</dd>
</dl>
</dd>
<dt class="man-space-before-4">j) </dt>
<dd class="man-space-before-4">il termine «attività economica o commerciale» in relazione a un’impresa comprende anche l’esercizio di una libera professione o di qualsiasi altra attività indipendente di carattere analogo.</dd>
</dl>
<p class="absatz man-space-before-4">2.  Per l’applicazione della Convenzione da parte di uno Stato contraente, salvo se il contesto non richiede una diversa interpretazione o le autorità competenti non concordano un senso diverso conformemente alle disposizioni dell’articolo 24, le espressioni non diversamente definite hanno il significato che a esse è attribuito nel momento in cui la Convenzione è applicata conformemente alla legislazione di detto Stato relativa alle imposte oggetto della Convenzione, ritenuto che il senso attribuito a queste espressioni dalla legislazione fiscale applicabile in questo Stato prevale sul senso loro attribuito da un’altra legislazione di detto Stato.</p>
</div></article><article id="art_4"><a name="a4"></a><h6 class="heading" role="heading">
<span class="display-icon"></span><span class="external-link-icon"></span><a href="#art_4"><b>Art. 4</b> Residente</a>
</h6>
<div class="collapseable">
<p class="absatz man-space-before-4">1.  Ai fini della presente Convenzione, l’espressione «residente di uno Stato contraente» designa ogni persona che, in virtù della legislazione di detto Stato, è assoggettata a imposta nello stesso Stato a motivo del suo domicilio, della sua residenza permanente, della sede della sua direzione o di ogni altro criterio di natura analoga e comprende pure questo Stato e le sue suddivisioni politiche e i suoi enti locali. Tuttavia, tale espressione non comprende le persone che sono assoggettate a imposta in questo Stato soltanto per i redditi da fonti situate in detto Stato.</p>
<p class="absatz man-space-before-4">2.  Quando, secondo le disposizioni del paragrafo 1, una persona fisica è considerata residente di entrambi gli Stati contraenti, la sua situazione è determinata nel seguente modo:</p>
<dl class="man-space-after-0">
<dt class="man-space-before-4">a) </dt>
<dd class="man-space-before-4">detta persona è considerata residente soltanto dello Stato nel quale ha un’abitazione permanente; se dispone di un’abitazione permanente in ciascuno degli Stati, essa è considerata residente soltanto dello Stato nel quale le sue relazioni personali ed economiche sono più strette (centro degli interessi vitali);</dd>
<dt class="man-space-before-4">b) </dt>
<dd class="man-space-before-4">se non può essere determinata la residenza di detta persona ai sensi della lettera a), essa è considerata residente soltanto dello Stato in cui soggiorna abitualmente;</dd>
<dt class="man-space-before-4">c) </dt>
<dd class="man-space-before-4">se detta persona soggiorna abitualmente in entrambi gli Stati ovvero non soggiorna abitualmente in alcuno di essi, essa è considerata residente soltanto dello Stato del quale ha la cittadinanza;</dd>
<dt class="man-space-before-4">d) </dt>
<dd class="man-space-before-4">se detta persona ha la cittadinanza di entrambi gli Stati o se non ha la cittadinanza di alcuno dei due Stati, le autorità competenti degli Stati contraenti risolvono la questione di comune accordo.</dd>
</dl>
<p class="absatz man-space-before-4">3.  Quando, in base alle disposizioni del paragrafo 1, una persona diversa da una persona fisica è considerata residente di entrambi gli Stati contraenti, si ritiene che essa sia residente soltanto dello Stato in cui è situata la sede della sua direzione effettiva. In caso di dubbio, le autorità competenti degli Stati contraenti risolvono la questione di comune accordo.</p>
</div></article><article id="art_5"><a name="a5"></a><h6 class="heading" role="heading">
<span class="display-icon"></span><span class="external-link-icon"></span><a href="#art_5"><b>Art. 5</b> Stabile organizzazione</a>
</h6>
<div class="collapseable">
<p class="absatz man-space-before-4">1.  Ai fini della presente Convenzione, l’espressione «stabile organizzazione» designa una sede fissa di affari in cui l’impresa esercita in tutto o in parte la sua attività.</p>
<p class="absatz man-space-before-4">2.  L’espressione «stabile organizzazione» comprende in particolare:</p>
<dl class="man-space-after-0">
<dt class="man-space-before-4">a) </dt>
<dd class="man-space-before-4">una sede di direzione;</dd>
<dt class="man-space-before-4">b) </dt>
<dd class="man-space-before-4">una succursale;</dd>
<dt class="man-space-before-4">c) </dt>
<dd class="man-space-before-4">un ufficio;</dd>
<dt class="man-space-before-4">d) </dt>
<dd class="man-space-before-4">un’officina;</dd>
<dt class="man-space-before-4">e) </dt>
<dd class="man-space-before-4">un laboratorio; e</dd>
<dt class="man-space-before-4">f) </dt>
<dd class="man-space-before-4">una miniera, un giacimento petrolifero o di gas, una cava o qualsiasi altro luogo di estrazione o di sfruttamento di risorse naturali.</dd>
</dl>
<p class="absatz man-space-before-4">3.  L’espressione «stabile organizzazione» è considerata comprendere:</p>
<dl class="man-space-after-0">
<dt class="man-space-before-4">a) </dt>
<dd class="man-space-before-4">un cantiere di costruzione, una catena di assemblaggio o di montaggio oppure le attività di sorveglianza connesse, ma soltanto se la loro durata oltrepassa i 183 giorni;</dd>
<dt class="man-space-before-4">b) </dt>
<dd class="man-space-before-4">la prestazione di servizi, comprese le attività di consulenza, da parte di un’impresa di uno Stato contraente che agisce per mezzo dei suoi salariati o di altro personale assunto a tale scopo, ma unicamente quando tali attività si protraggono sul territorio di uno Stato contraente, per lo stesso progetto o in rapporto a esso, per uno o più periodi che oltrepassano in totale i 183 giorni nell’arco di 12 mesi che iniziano o terminano durante l’anno fiscale considerato;</dd>
<dt class="man-space-before-4">c) </dt>
<dd class="man-space-before-4">nel caso di una persona fisica, la prestazione di servizi da parte di questa persona in uno Stato contraente, ma soltanto se la persona soggiorna in tale Stato per la prestazione di tali servizi per uno o più periodi che oltrepassano in totale i 183 giorni nell’arco di 12 mesi che iniziano o terminano durante l’anno fiscale considerato;</dd>
<dt class="man-space-before-4">d) </dt>
<dd class="man-space-before-4">le attività esercitate da un’impresa in uno Stato contraente, per uno o più periodi che oltrepassano in totale i 183 giorni nell’arco di 12 mesi che iniziano o terminano durante l’anno fiscale considerato, consistenti nell’esplorazione o nello sfruttamento di risorse naturali situate in detto Stato contraente oppure in attività connesse in tale Stato.</dd>
</dl>
<p class="absatz man-space-before-4">4.  Nonostante le precedenti disposizioni del presente articolo, non si considera che vi sia «stabile organizzazione» se:</p>
<dl class="man-space-after-0">
<dt class="man-space-before-4">a) </dt>
<dd class="man-space-before-4">si fa uso di installazioni ai soli fini di deposito, di esposizione o di consegna di merci appartenenti all’impresa;</dd>
<dt class="man-space-before-4">b) </dt>
<dd class="man-space-before-4">le merci appartenenti all’impresa sono immagazzinate ai soli fini di deposito, di esposizione o di consegna;</dd>
<dt class="man-space-before-4">c) </dt>
<dd class="man-space-before-4">le merci appartenenti all’impresa sono immagazzinate ai soli fini della trasformazione da parte di un’altra impresa;</dd>
<dt class="man-space-before-4">d) </dt>
<dd class="man-space-before-4">una sede fissa d’affari serve ai soli fini di acquistare merci o di raccogliere informazioni per l’impresa;</dd>
<dt class="man-space-before-4">e) </dt>
<dd class="man-space-before-4">un montaggio è effettuato da un’impresa di uno Stato contraente nell’altro Stato contraente in relazione con la fornitura di macchine o impianti prodotti da quest’impresa;</dd>
<dt class="man-space-before-4">f) </dt>
<dd class="man-space-before-4">una sede fissa di affari è utilizzata ai soli fini di esercitare, per l’impresa, qualsiasi attività non indicata nelle lettere a)–e), a condizione che tale attività abbia carattere preparatorio o ausiliario; o</dd>
<dt class="man-space-before-4">g) </dt>
<dd class="man-space-before-4">una sede fissa di affari è utilizzata ai soli fini dell’esercizio cumulativo delle attività menzionate alle lettere a)–f), a condizione che l’insieme delle attività della sede fissa di affari risultante da questo cumulo mantenga un carattere preparatorio o ausiliario.</dd>
</dl>
<p class="absatz man-space-before-4">5.  Nonostante le disposizioni dei paragrafi 1 e 2, con riserva però delle disposizioni del paragrafo 6, se una persona agisce in uno Stato contraente per conto di un’impresa, si considera che questa impresa abbia in tale Stato una stabile organizzazione per tutte le attività che questa persona esercita per l’impresa se:</p>
<dl class="man-space-after-0">
<dt class="man-space-before-4 man-space-before-2">a) </dt>
<dd class="man-space-before-4 man-space-before-2">questa persona stipula abitualmente contratti o ricopre abitualmente il ruolo principale che porta alla stipula di contratti che sono conclusi in via abitudinaria senza modifica sostanziale da parte dell’impresa, e tali contratti sono:<dl class="man-space-after-0">
<dt class="man-space-before-2">(i) </dt>
<dd class="man-space-before-2">a nome dell’impresa, o</dd>
<dt class="man-space-before-2">(ii) </dt>
<dd class="man-space-before-2">per il trasferimento della proprietà, o per la concessione di un diritto di utilizzo, di beni posseduti da tale impresa o che l’impresa ha il diritto di utilizzare, o</dd>
<dt class="man-space-before-2">(iii) </dt>
<dd class="man-space-before-2">per la prestazione di servizi da parte di tale impresa,</dd>
</dl>
</dd>
<dt class="man-space-before-4"></dt>
<dd class="man-space-before-4">salvo che le attività di questa persona non si limitino a quelle menzionate nel paragrafo 4 e che, se fossero esercitate mediante una sede fissa di affari, non permetterebbero di considerare tale sede come una stabile organizzazione secondo le disposizioni di tale paragrafo;</dd>
<dt class="man-space-before-4">b) </dt>
<dd class="man-space-before-4">questa persona non stipula abitualmente contratti né ricopre il ruolo principale che porta alla stipula di contratti, ma dispone abitualmente in tale Stato di un deposito di beni o merci in base al quale esegue regolarmente forniture per conto dell’impresa.</dd>
</dl>
<p class="absatz man-space-before-4">6.  Non si considera che un’impresa di uno Stato contraente abbia una stabile organizzazione nell’altro Stato contraente per il solo fatto che essa vi esercita la propria attività per mezzo di un mediatore, di un commissionario generale o di ogni altro agente che goda di uno statuto indipendente, a condizione che queste persone agiscano nell’ambito della loro ordinaria attività. Tuttavia, se le attività di detto agente sono esercitate esclusivamente o pressoché esclusivamente per conto di questa impresa e l’agente e l’impresa sono vincolati nelle loro relazioni commerciali o finanziarie da condizioni accettate o imposte, diverse da quelle che sarebbero state convenute tra imprese indipendenti, egli non sarà considerato un agente indipendente ai sensi del presente paragrafo.</p>
<p class="absatz man-space-before-4">7.  Il fatto che una società residente di uno Stato contraente controlli o sia controllata da una società residente dell’altro Stato contraente ovvero eserciti la sua attività in questo altro Stato (per mezzo di una stabile organizzazione o in altro modo) non costituisce di per sé motivo sufficiente per far considerare una qualsiasi delle dette società una stabile organizzazione dell’altra.</p>
</div></article><article id="art_6"><a name="a6"></a><h6 class="heading" role="heading">
<span class="display-icon"></span><span class="external-link-icon"></span><a href="#art_6"><b>Art. 6</b> Redditi immobiliari</a>
</h6>
<div class="collapseable">
<p class="absatz man-space-before-4">1.  I redditi che un residente di uno Stato contraente trae da beni immobili (compresi i redditi delle attività agricole e forestali) situati nell’altro Stato contraente sono imponibili in detto altro Stato.</p>
<p class="absatz man-space-before-4">2.  L’espressione «beni immobili» ha il significato attribuitole dalla legislazione dello Stato contraente in cui i beni stessi sono situati. L’espressione comprende in ogni caso gli accessori, le scorte vive o morte delle aziende agricole e forestali, i diritti ai quali si applicano le disposizioni del diritto privato riguardanti la proprietà fondiaria, l’usufrutto dei beni immobili e i diritti relativi a pagamenti variabili o fissi per lo sfruttamento o la concessione dello sfruttamento di giacimenti minerari, sorgenti e altre risorse naturali; le navi e gli aeromobili non sono considerati beni immobili.</p>
<p class="absatz man-space-before-4">3.  Le disposizioni del paragrafo 1 si applicano ai redditi derivanti dall’utilizzazione diretta, dalla locazione o dall’affitto nonché da ogni altra forma di utilizzazione di beni immobili.</p>
<p class="absatz man-space-before-4">4.  Le disposizioni dei paragrafi 1 e 3 si applicano anche ai redditi derivanti da beni immobili di un’impresa.</p>
</div></article><article id="art_7"><a name="a7"></a><h6 class="heading" role="heading">
<span class="display-icon"></span><span class="external-link-icon"></span><a href="#art_7"><b>Art. 7</b> Utili delle imprese</a>
</h6>
<div class="collapseable">
<p class="absatz man-space-before-4">1.  Gli utili di un’impresa di uno Stato contraente sono imponibili soltanto in tale Stato, salvo che l’impresa eserciti la sua attività nell’altro Stato contraente per mezzo di una stabile organizzazione ivi situata. Se l’impresa esercita in tal modo la sua attività, gli utili dell’impresa sono imponibili nell’altro Stato ma soltanto nella misura in cui sono attribuibili a detta stabile organizzazione.</p>
<p class="absatz man-space-before-4">2.  Fatte salve le disposizioni del paragrafo 3, quando un’impresa di uno Stato contraente esercita la sua attività nell’altro Stato contraente per mezzo di una stabile organizzazione ivi situata, in ciascuno Stato contraente sono attribuiti a detta stabile organizzazione gli utili che essa avrebbe potuto conseguire se fosse stata un’impresa distinta svolgente attività identiche o analoghe in condizioni identiche o analoghe e avesse trattato in piena indipendenza con l’impresa di cui è la stabile organizzazione.</p>
<p class="absatz man-space-before-4">3.  Nella determinazione degli utili di una stabile organizzazione sono ammesse in deduzione le spese sostenute per gli scopi perseguiti dalla stessa stabile organizzazione, comprese le spese di direzione e le spese generali di amministrazione, sia nello Stato in cui è situata la stabile organizzazione sia altrove.</p>
<p class="absatz man-space-before-4">4.  Se uno Stato contraente segue la prassi di determinare gli utili da attribuire a una stabile organizzazione in base al riparto degli utili complessivi dell’impresa fra le diverse parti di essa, nessuna disposizione del paragrafo 2 impedisce a tale Stato contraente di determinare gli utili imponibili secondo il riparto in uso. Tuttavia, il metodo di riparto adottato dovrà essere tale che il risultato sia conforme ai principi contenuti nel presente articolo.</p>
<p class="absatz man-space-before-4">5.  Nessun utile può essere attribuito a una stabile organizzazione per il solo fatto che essa ha acquistato merci per l’impresa.</p>
<p class="absatz man-space-before-4">6.  Ai fini dell’applicazione dei paragrafi precedenti, gli utili da attribuire alla stabile organizzazione sono determinati ogni anno con lo stesso metodo, a meno che non esistano validi e sufficienti motivi per procedere diversamente.</p>
<p class="absatz man-space-before-4">7.  Uno Stato contraente non può eseguire una rettifica degli utili attribuibili alla stabile organizzazione di un’impresa di uno Stato contraente decorsi sei anni dalla fine dell’anno fiscale in cui gli utili sarebbero stati attribuibili alla stabile organizzazione. Le disposizioni del presente paragrafo non sono applicabili in caso di frode, negligenza grave, omessa dichiarazione volontaria o dichiarazione errata.</p>
<p class="absatz man-space-before-4">8.  Qualora gli utili includano elementi di reddito disciplinati separatamente in altri articoli della presente Convenzione, le disposizioni di tali articoli non sono pregiudicate da quelle del presente articolo.</p>
</div></article><article id="art_8"><a name="a8"></a><h6 class="heading" role="heading">
<span class="display-icon"></span><span class="external-link-icon"></span><a href="#art_8"><b>Art. 8</b><b></b> <b></b>Trasporti internazionali</a>
</h6>
<div class="collapseable">
<p class="absatz man-space-before-4">1.  Gli utili di un’impresa di uno Stato contraente derivanti dall’esercizio, in traffico internazionale, di navi o di aeromobili sono imponibili soltanto in questo Stato contraente.</p>
<p class="absatz man-space-before-4">2.  Ai fini del presente articolo, gli utili di un’impresa derivanti dall’esercizio, nel traffico internazionale, di navi o di aeromobili comprendono:</p>
<dl class="man-space-after-0">
<dt class="man-space-before-4">a) </dt>
<dd class="man-space-before-4">gli utili derivanti dalla locazione di navi o aeromobili vuoti;</dd>
<dt class="man-space-before-4">b) </dt>
<dd class="man-space-before-4">gli utili derivanti dal trasporto con veicoli di trasporto ferroviario o stradale; e</dd>
<dt class="man-space-before-4">c) </dt>
<dd class="man-space-before-4">gli utili derivanti dall’impiego o dalla locazione di container, </dd>
</dl>
<p class="absatz man-space-before-4">nella misura in cui tali guadagni siano accessori a quelli cui si applica il paragrafo 1.</p>
<p class="absatz man-space-before-4">3.  Le disposizioni del paragrafo 1 si applicano parimenti agli utili derivanti dalla partecipazione a un fondo comune («pool»), a un esercizio in comune o a un organismo internazionale di esercizio.</p>
</div></article><article id="art_9"><a name="a9"></a><h6 class="heading" role="heading">
<span class="display-icon"></span><span class="external-link-icon"></span><a href="#art_9"><b>Art. 9</b> Imprese associate</a>
</h6>
<div class="collapseable">
<p class="absatz man-space-before-4">1.  Quando:</p>
<dl class="man-space-after-0">
<dt class="man-space-before-4">a) </dt>
<dd class="man-space-before-4">un’impresa di uno Stato contraente partecipa, direttamente o indirettamente, alla direzione, al controllo o al capitale di un’impresa dell’altro Stato contraente; o</dd>
<dt class="man-space-before-4">b) </dt>
<dd class="man-space-before-4">le medesime persone partecipano, direttamente o indirettamente, alla direzione, al controllo o al capitale di un’impresa di uno Stato contraente e di un’impresa dell’altro Stato contraente,</dd>
</dl>
<p class="absatz man-space-before-4">e, nell’uno e nell’altro caso, le due imprese, nelle loro relazioni commerciali o finanziarie, sono vincolate da condizioni accettate o imposte diverse da quelle che sarebbero state convenute tra imprese indipendenti, gli utili che in mancanza di tali condizioni sarebbero stati conseguiti da una delle imprese ma che a causa di dette condizioni non lo sono stati, possono essere inclusi negli utili di questa impresa e tassati di conseguenza.</p>
<p class="absatz man-space-before-4">2.  Quando uno Stato contraente include negli utili di un’impresa di questo Stato, e tassa di conseguenza, utili sui quali un’impresa dell’altro Stato contraente è stata tassata in questo altro Stato e gli utili così inclusi sono utili che sarebbero stati conseguiti dall’impresa del primo Stato se le condizioni convenute tra le due imprese fossero state quelle che sarebbero state fissate tra imprese indipendenti, l’altro Stato procede a una rettifica appropriata dell’ammontare d’imposta prelevato su questi utili. Per determinare questa rettifica, occorre tener conto delle altre disposizioni della presente Convenzione; se necessario, le autorità competenti degli Stati contraenti si consultano.</p>
<p class="absatz man-space-before-4">3.  Uno Stato contraente non può includere negli utili di un’impresa – e tassare conseguentemente – utili che sarebbero stati conseguiti da detta impresa ma che non lo sono stati a causa delle condizioni indicate nel paragrafo 1 decorsi sei anni dalla fine dell’anno fiscale in cui gli utili sarebbero stati conseguiti dall’impresa. Le disposizioni del presente paragrafo non sono applicabili in caso di frode, negligenza grave, omessa dichiarazione volontaria o dichiarazione errata.</p>
</div></article><article id="art_10"><a name="a10"></a><h6 class="heading" role="heading">
<span class="display-icon"></span><span class="external-link-icon"></span><a href="#art_10"><b>Art. 10</b> Dividendi</a>
</h6>
<div class="collapseable">
<p class="absatz man-space-before-4">1.  I dividendi pagati da una società residente di uno Stato contraente a un residente dell’altro Stato contraente sono imponibili in detto altro Stato.</p>
<p class="absatz man-space-before-4">2.  Tuttavia, tali dividendi possono essere tassati anche nello Stato contraente di cui la società che paga i dividendi è residente e in conformità alla legislazione di detto Stato, ma, se il beneficiario effettivo dei dividendi è un residente dell’altro Stato contraente, l’imposta così applicata non può eccedere:</p>
<dl class="man-space-after-0">
<dt class="man-space-before-4">a) </dt>
<dd class="man-space-before-4">il 5 (cinque) per cento dell’ammontare lordo dei dividendi, se il beneficiario effettivo è una società che detiene direttamente almeno il 25 (venticinque) per cento del capitale della società che paga i dividendi per un periodo di 365 giorni comprendente il giorno del pagamento dei dividendi (per calcolare questo periodo non si terrà conto di alcun cambiamento di proprietà che risulterebbe direttamente da una fusione, una scissione o una trasformazione della società che detiene le quote o paga i dividendi);</dd>
<dt class="man-space-before-4">b) </dt>
<dd class="man-space-before-4">il 15 (quindici) per cento dell’ammontare lordo dei dividendi, in tutti gli altri casi.</dd>
</dl>
<p class="absatz man-space-before-4">3.  Nonostante le disposizioni del paragrafo 2, lo Stato contraente di cui è residente la società che paga i dividendi esclude dall’imposizione i dividendi pagati se il beneficiario dei dividendi è:</p>
<dl class="man-space-after-0">
<dt class="man-space-before-4">a) </dt>
<dd class="man-space-before-4">un istituto di previdenza dell’altro Stato contraente; o</dd>
<dt class="man-space-before-4">b) </dt>
<dd class="man-space-before-4">la banca centrale dell’altro Stato contraente.</dd>
</dl>
<p class="absatz man-space-before-4">4.  Le disposizioni dei paragrafi 2 e 3 non riguardano l’imposizione della società per gli utili con i quali sono pagati i dividendi.</p>
<p class="absatz man-space-before-4">5.  Ai fini del presente articolo, il termine «dividendi» designa i redditi derivanti da azioni, da azioni o diritti di godimento, da quote minerarie, da quote di fondatore o da altre quote di partecipazione agli utili – ad eccezione dei crediti – nonché i redditi di altre quote sociali assoggettati al medesimo regime fiscale dei redditi delle azioni secondo la legislazione dello Stato di cui è residente la società distributrice.</p>
<p class="absatz man-space-before-4">6.  Le disposizioni dei paragrafi 1, 2 e 3 non si applicano nel caso in cui il beneficiario effettivo dei dividendi, residente di uno Stato contraente, eserciti, nell’altro Stato contraente di cui la società che paga i dividendi è residente, un’attività economica o commerciale per mezzo di una stabile organizzazione ivi situata e la partecipazione generatrice dei dividendi si ricolleghi effettivamente a detta stabile organizzazione. In tale caso trovano applicazione le disposizioni dell’articolo 7.</p>
<p class="absatz man-space-before-4">7.  Qualora una società residente di uno Stato contraente ritragga utili o redditi dall’altro Stato contraente, detto altro Stato non può applicare alcuna imposta sui dividendi pagati dalla società, a meno che tali dividendi siano pagati a un residente di detto altro Stato o la partecipazione generatrice dei dividendi si ricolleghi effettivamente a una stabile organizzazione situata in detto altro Stato, né prelevare alcuna imposta, a titolo di imposizione degli utili non distribuiti, sugli utili non distribuiti della società, anche se i dividendi pagati o gli utili non distribuiti costituiscono in tutto o in parte utili o redditi realizzati in detto altro Stato.</p>
</div></article><article id="art_11"><a name="a11"></a><h6 class="heading" role="heading">
<span class="display-icon"></span><span class="external-link-icon"></span><a href="#art_11"><b>Art. 11</b> Interessi</a>
</h6>
<div class="collapseable">
<p class="absatz man-space-before-4">1.  Gli interessi provenienti da uno Stato contraente e pagati a un residente dell’altro Stato contraente sono imponibili in detto altro Stato.</p>
<p class="absatz man-space-before-4">2.  Tuttavia, tali interessi possono essere tassati anche nello Stato contraente dal quale essi provengono e in conformità alla legislazione di detto Stato, ma se il beneficiario effettivo degli interessi è un residente dell’altro Stato contraente, l’imposta così applicata non può eccedere il 7,5 (sette virgola cinque) per cento dell’ammontare lordo degli interessi.</p>
<p class="absatz man-space-before-4">3.  Ai fini del presente articolo, il termine «interessi» designa i redditi provenienti da crediti di ogni natura, corredati o no di diritti di pegno o di una clausola di partecipazione agli utili del debitore, e segnatamente i redditi provenienti da prestiti pubblici e obbligazioni di prestiti, compresi i premi e altri frutti relativi a detti titoli. Le penali per pagamento tardivo non sono considerate interessi ai sensi del presente articolo.</p>
<p class="absatz man-space-before-4">4.  Le disposizioni dei paragrafi 1 e 2 non sono applicabili se il beneficiario effettivo degli interessi, residente di uno Stato contraente, esercita nell’altro Stato contraente, dal quale provengono gli interessi, un’attività economica o commerciale per mezzo di una stabile organizzazione ivi situata e il credito generatore degli interessi si ricollega effettivamente a detta stabile organizzazione. In tale caso trovano applicazione le disposizioni dell’articolo 7.</p>
<p class="absatz man-space-before-4">5.  Gli interessi si considerano provenienti da uno Stato contraente anche quando il debitore è un residente di detto Stato. Tuttavia, quando il debitore degli interessi, sia esso residente o no di uno Stato contraente, ha in uno Stato contraente una stabile organizzazione per la quale è stato contratto il debito sul quale sono pagati gli interessi e questi sono a carico della stabile organizzazione, gli interessi si considerano provenienti dallo Stato contraente in cui è situata la stabile organizzazione.</p>
<p class="absatz man-space-before-4">6.  Se, in conseguenza di particolari relazioni esistenti tra debitore e beneficiario effettivo o tra ciascuno di essi e terze persone, l’importo degli interessi pagati, tenuto conto del credito per il quale sono pagati, eccede quello che sarebbe stato convenuto tra debitore e beneficiario effettivo in assenza di simili relazioni, le disposizioni del presente articolo si applicano soltanto a quest’ultimo importo. In tal caso, la parte eccedente dei pagamenti è imponibile in conformità della legislazione di ciascuno Stato contraente e tenuto conto delle altre disposizioni della presente Convenzione.</p>
</div></article><article id="art_12"><a name="a12"></a><h6 class="heading" role="heading">
<span class="display-icon"></span><span class="external-link-icon"></span><a href="#art_12"><b>Art. 12</b> Canoni</a>
</h6>
<div class="collapseable">
<p class="absatz man-space-before-4">1.  I canoni provenienti da uno Stato contraente e pagati a un residente dell’altro Stato contraente sono imponibili in detto altro Stato.</p>
<p class="absatz man-space-before-4">2.  Tuttavia, tali canoni possono essere tassati anche nello Stato contraente dal quale essi provengono e in conformità alla legislazione di detto Stato, ma, se il beneficiario effettivo dei canoni è un residente dell’altro Stato contraente, l’imposta così applicata non può eccedere il 7,5 (sette virgola cinque) per cento dell’ammontare lordo dei canoni.</p>
<p class="absatz man-space-before-4">3.  Ai fini del presente articolo, il termine «canoni» designa i compensi di qualsiasi natura corrisposti per l’uso o la concessione in uso di un diritto d’autore su opere letterarie, artistiche o scientifiche, ivi comprese le pellicole cinematografiche, di brevetti, marchi di fabbrica o di commercio, disegni o modelli, progetti, formule o procedimenti segreti o per informazioni concernenti esperienze di carattere industriale, commerciale o scientifico.</p>
<p class="absatz man-space-before-4">4.  Le disposizioni dei paragrafi 1 e 2 non si applicano nel caso in cui il beneficiario effettivo dei canoni, residente di uno Stato contraente, eserciti, nell’altro Stato contraente dal quale provengono i canoni, un’attività economica o commerciale per mezzo di una stabile organizzazione ivi situata, e i diritti o i beni generatori dei canoni si ricolleghino effettivamente a detta stabile organizzazione. In tale caso trovano applicazione le disposizioni dell’articolo 7.</p>
<p class="absatz man-space-before-4">5.  I canoni si considerano provenienti da uno Stato contraente quando il debitore è un residente di detto Stato. Tuttavia, quando il debitore dei canoni, sia esso residente o no di uno Stato contraente, ha in uno Stato contraente una stabile organizzazione per la quale è stato contratto l’obbligo al pagamento dei canoni e tali canoni sono a carico della stabile organizzazione, i canoni stessi si considerano provenienti dallo Stato contraente in cui è situata la stabile organizzazione.</p>
<p class="absatz man-space-before-4">6.  Se, in conseguenza di particolari relazioni esistenti tra debitore e beneficiario effettivo o tra ciascuno di essi e una terza persona, l’importo dei canoni pagati, tenuto conto della prestazione per la quale sono pagati, eccede quello che sarebbe stato convenuto tra debitore e beneficiario effettivo in assenza di simili relazioni, le disposizioni del presente articolo si applicano soltanto a quest’ultimo importo. In tal caso, la parte eccedente dei pagamenti è imponibile in conformità della legislazione di ciascuno Stato contraente e tenuto conto delle altre disposizioni della presente Convenzione.</p>
</div></article><article id="art_13"><a name="a13"></a><h6 class="heading" role="heading">
<span class="display-icon"></span><span class="external-link-icon"></span><a href="#art_13"><b>Art. 13</b> Compensi per prestazioni di servizi tecnici</a>
</h6>
<div class="collapseable">
<p class="absatz man-space-before-4">1.  I compensi per prestazioni di servizi tecnici provenienti da uno Stato contraente e pagati a un residente dell’altro Stato contraente sono imponibili in questo altro Stato.</p>
<p class="absatz man-space-before-4">2.  Tuttavia, fatte salve le disposizioni degli articoli 8, 16 e 17, tali compensi per prestazioni di servizi tecnici possono essere tassati anche nello Stato contraente dal quale essi provengono e in conformità alla legislazione di detto Stato, ma, se il beneficiario effettivo dei compensi è un residente dell’altro Stato contraente, l’imposta così applicata non può eccedere il 2,5 (due virgola cinque) per cento dell’ammontare lordo dei compensi.</p>
<p class="absatz man-space-before-4">3.  Ai fini del presente articolo, l’espressione «compensi per prestazioni di servizi tecnici» designa qualsiasi compenso corrisposto per lo svolgimento di compiti gestionali, di prestazioni di servizi tecnici o di consulenza, a meno che il compenso non sia corrisposto:</p>
<dl class="man-space-after-0">
<dt class="man-space-before-4">a) </dt>
<dd class="man-space-before-4">a un impiegato della persona che paga il compenso;</dd>
<dt class="man-space-before-4">b) </dt>
<dd class="man-space-before-4">quale corrispettivo per un’attività didattica svolta in un istituto di formazione oppure da un tale istituto; o</dd>
<dt class="man-space-before-4">c) </dt>
<dd class="man-space-before-4">da una persona fisica quale corrispettivo per servizi destinati all’uso personale di una persona fisica.</dd>
</dl>
<p class="absatz man-space-before-4">4.  Le disposizioni dei paragrafi 1 e 2 non sono applicabili se il beneficiario effettivo dei compensi per prestazioni di servizi tecnici, residente di uno Stato contraente, esercita, nell’altro Stato contraente, dal quale provengono i compensi per prestazioni di servizi tecnici, un’attività economica o commerciale per mezzo di una stabile organizzazione ivi situata e i compensi per prestazioni di servizi tecnici si ricollegano effettivamente a detta stabile organizzazione. In tale caso trovano applicazione le disposizioni dell’articolo 7.</p>
<p class="absatz man-space-before-4">5.  Ai fini del presente articolo, fatte salve le disposizioni del paragrafo 6, i compensi per prestazioni di servizi tecnici si considerano provenienti da uno Stato contraente quando il debitore è un residente di detto Stato o quando la persona che paga i compensi, sia essa residente o no di uno Stato contraente, ha in uno Stato contraente una stabile organizzazione per la quale è stato contratto l’obbligo al pagamento dei compensi e questi ultimi sono a carico della stabile organizzazione.</p>
<p class="absatz man-space-before-4">6.  Ai fini del presente articolo, i compensi per prestazioni di servizi tecnici non si considerano provenienti da uno Stato contraente quando il debitore è un residente di detto Stato ed esercita un’attività economica o commerciale nell’altro Stato contraente o in uno Stato terzo per mezzo di una stabile organizzazione ivi situata e i compensi sono a carico della stessa.</p>
<p class="absatz man-space-before-4">7.  Se, in conseguenza di particolari relazioni esistenti tra debitore e beneficiario effettivo dei compensi per prestazioni di servizi tecnici o tra ciascuno di essi e terze persone, l’ammontare dei compensi, tenuto conto dei servizi per i quali sono pagati, eccede quello che sarebbe stato convenuto tra debitore e beneficiario effettivo in assenza di simili relazioni, le disposizioni del presente articolo si applicano soltanto a quest’ultimo ammontare. In tal caso, la parte eccedente dei pagamenti è imponibile in conformità della legislazione di ciascuno Stato contraente e tenuto conto delle altre disposizioni della presente Convenzione.</p>
</div></article><article id="art_14"><a name="a14"></a><h6 class="heading" role="heading">
<span class="display-icon"></span><span class="external-link-icon"></span><a href="#art_14"><b>Art. 14</b> Utili di capitale</a>
</h6>
<div class="collapseable">
<p class="absatz man-space-before-4">1.  Gli utili che un residente di uno Stato contraente trae dall’alienazione di beni immobili secondo la definizione di cui all’articolo 6 e situati nell’altro Stato contraente sono imponibili in quest’ultimo Stato.</p>
<p class="absatz man-space-before-4">2.  Gli utili derivanti dall’alienazione di beni mobili facenti parte dell’attivo di una stabile organizzazione che un’impresa di uno Stato contraente ha nell’altro Stato contraente, compresi gli utili derivanti dall’alienazione di detta stabile organizzazione (da sola o con l’intera impresa), sono imponibili in detto altro Stato.</p>
<p class="absatz man-space-before-4">3.  Gli utili che un’impresa di uno Stato contraente trae dall’alienazione di navi o aeromobili impiegati nel traffico internazionale o di beni mobili adibiti al loro esercizio sono imponibili soltanto in questo Stato.</p>
<p class="absatz man-space-before-4">4.  Gli utili che un residente di uno Stato contraente trae dall’alienazione di azioni o diritti di partecipazione comparabili, quali le partecipazioni in un trust, sono imponibili nell’altro Stato contraente se tali azioni o diritti di partecipazione comparabili derivano per oltre il 50 per cento del loro valore, direttamente o indirettamente, da beni immobili situati in detto altro Stato contraente ai sensi dell’articolo 6.</p>
<p class="absatz man-space-before-4">5.  Gli utili derivanti dall’alienazione di ogni altro bene diverso da quelli indicati nei paragrafi 1, 2, 3 e 4 sono imponibili soltanto nello Stato contraente di cui l’alienante è residente.</p>
</div></article><article id="art_15"><a name="a15"></a><h6 class="heading" role="heading">
<span class="display-icon"></span><span class="external-link-icon"></span><a href="#art_15"><b>Art. 15</b> Lavoro subordinato</a>
</h6>
<div class="collapseable">
<p class="absatz man-space-before-4">1.  Fatte salve le disposizioni degli articoli 16, 18 e 19, i salari, gli stipendi e le altre rimunerazioni analoghe che un residente di uno Stato contraente riceve in corrispettivo di un’attività dipendente sono imponibili soltanto in detto Stato, tranne nel caso in cui l’attività sia svolta nell’altro Stato contraente. Se l’attività è quivi svolta, le rimunerazioni percepite a tal titolo sono imponibili in quest’altro Stato.</p>
<p class="absatz man-space-before-4">2.  Nonostante le disposizioni del paragrafo 1, le rimunerazioni che un residente di uno Stato contraente riceve in corrispettivo di un’attività dipendente svolta nell’altro Stato contraente sono imponibili soltanto nel primo Stato se:</p>
<dl class="man-space-after-0">
<dt class="man-space-before-4">a) </dt>
<dd class="man-space-before-4">il beneficiario soggiorna nell’altro Stato per un periodo che non oltrepassa in totale i 183 giorni nell’arco di 12 mesi che iniziano o terminano durante l’anno fiscale considerato;</dd>
<dt class="man-space-before-4">b) </dt>
<dd class="man-space-before-4">le rimunerazioni sono pagate da, o per conto di, un datore di lavoro che non è residente dell’altro Stato; e</dd>
<dt class="man-space-before-4">c) </dt>
<dd class="man-space-before-4">l’onere delle rimunerazioni non è sostenuto da una stabile organizzazione che il datore di lavoro ha nell’altro Stato.</dd>
</dl>
<p class="absatz man-space-before-4">3.  Nonostante le precedenti disposizioni del presente articolo, le rimunerazioni che un residente di uno Stato contraente riceve in corrispettivo di un’attività dipendente svolta come membro di un equipaggio regolare a bordo di una nave o un aeromobile impiegati nel traffico internazionale sono imponibili soltanto in questo Stato. Tuttavia, se la nave o l’aeromobile è impiegato da un’impresa dell’altro Stato contraente, tali rimunerazioni possono essere tassate anche nell’altro Stato contraente.</p>
</div></article><article id="art_16"><a name="a16"></a><h6 class="heading" role="heading">
<span class="display-icon"></span><span class="external-link-icon"></span><a href="#art_16"><b>Art. 16</b> Compensi e gettoni di presenza</a>
</h6>
<div class="collapseable"><p class="absatz man-space-before-4">I compensi, i gettoni di presenza e altre retribuzioni analoghe che un residente di uno Stato contraente riceve come membro del consiglio di amministrazione o di vigilanza di una società residente dell’altro Stato contraente sono imponibili in detto altro Stato.</p></div></article><article id="art_17"><a name="a17"></a><h6 class="heading" role="heading">
<span class="display-icon"></span><span class="external-link-icon"></span><a href="#art_17"><b>Art. 17</b> Artisti e sportivi</a>
</h6>
<div class="collapseable">
<p class="absatz man-space-before-4">1.  Nonostante le disposizioni dell’articolo 15, i redditi che un residente di uno Stato contraente trae da attività personali esercitate nell’altro Stato contraente come artista dello spettacolo, come artista di teatro, del cinema, della radio o della televisione, o in qualità di musicista o di sportivo sono imponibili in questo detto altro Stato.</p>
<p class="absatz man-space-before-4">2.  Quando i redditi derivanti da attività personali esercitate da un artista dello spettacolo o da uno sportivo in tale qualità è attribuito a una persona diversa dall’artista o dallo sportivo medesimo, detti redditi sono imponibili nello Stato contraente in cui tali attività sono esercitate, nonostante le disposizioni degli articoli 7 e 15. Le disposizioni del presente paragrafo non si applicano se è dimostrato che né l’artista dello spettacolo, né lo sportivo, né persone a lui collegate partecipano direttamente agli utili di quest’altra persona.</p>
<p class="absatz man-space-before-4">3.  I redditi di cui ai paragrafi 1 e 2 che un residente di uno Stato contraente trae da attività esercitate nell’altro Stato contraente sono esentati dall’imposta in questo altro Stato se la visita in detto altro Stato è finanziata interamente o principalmente da fondi pubblici del primo Stato contraente, da una sua suddivisione politica o da un suo ente locale oppure se è avvenuta nel quadro di un accordo culturale concluso tra i Governi degli Stati contraenti. In questi casi i redditi sono imponibili soltanto nello Stato contraente in cui l’artista dello spettacolo o lo sportivo è residente.</p>
</div></article><article id="art_18"><a name="a18"></a><h6 class="heading" role="heading">
<span class="display-icon"></span><span class="external-link-icon"></span><a href="#art_18"><b>Art. 18</b> Pensioni e rendite</a>
</h6>
<div class="collapseable">
<p class="absatz man-space-before-4">1.  Fatte salve le disposizioni dell’articolo 19 paragrafo 2, le pensioni, le rendite e le altre rimunerazioni analoghe, pagate a un residente di uno Stato contraente in relazione a una precedente attività dipendente, sono imponibili soltanto in detto Stato.</p>
<p class="absatz man-space-before-4">2.  Il termine «rendita» designa una somma determinata, pagabile periodicamente a termini fissi, a vita o per un periodo determinato o determinabile, a titolo di controprestazione di un adeguato e completo compenso in denaro o valutabile in denaro.</p>
</div></article><article id="art_19"><a name="a19"></a><h6 class="heading" role="heading">
<span class="display-icon"></span><span class="external-link-icon"></span><a href="#art_19"><b>Art. 19</b> Funzioni pubbliche</a>
</h6>
<div class="collapseable">
<dl class="man-space-after-0">
<dt class="man-space-before-4">1. </dt>
<dd class="man-space-before-4">a) I salari, gli stipendi e le altre rimunerazioni analoghe pagate da uno Stato contraente, da una sua suddivisione politica o da un suo ente locale a una persona fisica, in corrispettivo di servizi resi a tale Stato, suddivisione politica o ente locale, sono imponibili soltanto in detto Stato contraente.</dd>
<dt class="man-space-before-4 man-space-before-2">b) </dt>
<dd class="man-space-before-4 man-space-before-2">Tuttavia, tali salari, stipendi e rimunerazioni analoghe sono imponibili soltanto nell’altro Stato contraente se i servizi sono resi in detto Stato e la persona fisica è un residente di detto altro Stato contraente e:<dl class="man-space-after-0">
<dt class="man-space-before-2">(i) </dt>
<dd class="man-space-before-2">ha la cittadinanza di detto Stato; o</dd>
<dt class="man-space-before-2">(ii) </dt>
<dd class="man-space-before-2">non è divenuta residente di detto Stato al solo scopo di rendervi i servizi.</dd>
</dl>
</dd>
<dt class="man-space-before-4">2. </dt>
<dd class="man-space-before-4">a) Le pensioni e le altre rimunerazioni analoghe pagate da uno Stato contraente, da una sua suddivisione politica o da un suo ente locale, direttamente o mediante prelevamento da fondi da essi costituiti, a una persona fisica in corrispettivo di servizi resi a tale Stato, suddivisione politica o ente locale, sono imponibili soltanto in questo Stato contraente.</dd>
<dt class="man-space-before-4">b) </dt>
<dd class="man-space-before-4">Tuttavia, tali pensioni e altre rimunerazioni analoghe sono imponibili soltanto nell’altro Stato contraente se la persona fisica è un residente di questo Stato e ne ha la cittadinanza.</dd>
</dl>
<p class="absatz man-space-before-4">3.  Le disposizioni degli articoli 15, 16, 17 e 18 si applicano ai salari, agli stipendi, alle pensioni e alle altre rimunerazioni analoghe pagati in corrispettivo di servizi resi nell’ambito di un’attività economica o commerciale esercitata da uno Stato contraente, da una sua suddivisione politica o da un suo ente locale.</p>
</div></article><article id="art_20"><a name="a20"></a><h6 class="heading" role="heading">
<span class="display-icon"></span><span class="external-link-icon"></span><a href="#art_20"><b>Art. 20</b> Studenti e apprendisti</a>
</h6>
<div class="collapseable"><p class="absatz man-space-before-4">Le somme che uno studente o un apprendista, il quale è o era, immediatamente prima di recarsi in uno Stato contraente, residente dell’altro Stato contraente e che soggiorna nel primo Stato al solo scopo di compiervi i suoi studi o la propria formazione professionale, riceve per sopperire alle spese di mantenimento, di studio o di formazione professionale non sono imponibili nel primo Stato, a condizione che tali somme provengano da fonti situate al di fuori di detto Stato.</p></div></article><article id="art_21"><a name="a21"></a><h6 class="heading" role="heading">
<span class="display-icon"></span><span class="external-link-icon"></span><a href="#art_21"><b>Art. 21</b> Altri redditi</a>
</h6>
<div class="collapseable">
<p class="absatz man-space-before-4">1.  Gli elementi di reddito di un residente di uno Stato contraente, di qualsiasi provenienza, che non sono stati trattati negli articoli precedenti della presente Convenzione sono imponibili soltanto in tale Stato.</p>
<p class="absatz man-space-before-4">2.  Le disposizioni del paragrafo 1 non si applicano ai redditi diversi da quelli derivanti da beni immobili, definiti nell’articolo 6 paragrafo 2, quando il beneficiario di tali redditi, residente di uno Stato contraente, esercita nell’altro Stato contraente un’attività economica o commerciale per mezzo di una stabile organizzazione ivi situata e i diritti o i beni generatori dei redditi si ricollegano effettivamente a detta stabile organizzazione. In tale caso trovano applicazione le disposizioni dell’articolo 7.</p>
</div></article><article id="art_22"><a name="a22"></a><h6 class="heading" role="heading">
<span class="display-icon"></span><span class="external-link-icon"></span><a href="#art_22"><b>Art. 22</b> Eliminazione delle doppie imposizioni</a>
</h6>
<div class="collapseable">
<p class="absatz man-space-before-4">1.  Per quanto concerne la Svizzera, la doppia imposizione sarà evitata nel modo seguente:</p>
<dl class="man-space-after-0">
<dt class="man-space-before-4">a) </dt>
<dd class="man-space-before-4">qualora un residente di Svizzera percepisca redditi che, conformemente alle disposizioni della presente Convenzione, sono imponibili nello Zimbabwe (salvo nella misura in cui tali disposizioni consentono l’imposizione nello Zimbabwe soltanto in quanto i redditi sono anche redditi percepiti da un residente dello Zimbabwe), la Svizzera esenta da imposta tali redditi, salve le disposizioni della lettera b), ma può, per determinare l’imposta afferente al rimanente reddito di questo residente, applicare l’aliquota corrispondente come se esso non fosse stato esentato. Tuttavia, per gli utili considerati nell’articolo 14 paragrafo 4, detta esenzione si applica unicamente se ne è provata l’imposizione effettiva nello Zimbabwe;</dd>
<dt class="man-space-before-4">b) </dt>
<dd class="man-space-before-4">qualora un residente di Svizzera percepisca dividendi, interessi, canoni o compensi per prestazioni di servizi tecnici che, conformemente alle disposizioni dell’articolo 10, 11, 12 o 13, sono imponibili nello Zimbabwe (salvo nella misura in cui tali disposizioni consentono l’imposizione nello Zimbabwe soltanto in quanto il reddito è anche un reddito percepito da un residente dello Zimbabwe), la Svizzera, conformemente alle disposizioni del diritto svizzero relative al computo delle imposte estere prelevate alla fonte (e che non possono pregiudicare i principi generali della presente disposizione), concede sull’imposta svizzera prelevata sul reddito di tale residente una deduzione pari all’imposta pagata nello Zimbabwe. Questo computo non può tuttavia eccedere la frazione dell’imposta svizzera, calcolata prima del computo, che corrisponde agli elementi di reddito provenienti dallo Zimbabwe;</dd>
<dt class="man-space-before-4">c) </dt>
<dd class="man-space-before-4">se una società residente della Svizzera percepisce i dividendi da una società residente dello Zimbabwe, essa fruisce, per quanto riguarda l’imposta svizzera afferente a detti dividendi, dei medesimi vantaggi di cui beneficerebbe se la società che paga i dividendi fosse un residente della Svizzera;</dd>
<dt class="man-space-before-4">d) </dt>
<dd class="man-space-before-4">le disposizioni della lettera a) non si applicano ai redditi di un residente di Svizzera se lo Zimbabwe applica le disposizioni della presente Convenzione per esentare questi redditi dall’imposta oppure applica a questi redditi le disposizioni di cui al paragrafo 2 dell’articolo 10, 11, 12 o 13;</dd>
<dt class="man-space-before-4">e) </dt>
<dd class="man-space-before-4">la lettera a) non si applica nella misura in cui, conformemente alle disposizioni svizzere relative all’imposizione minima dei grandi gruppi di imprese emanate sulla base delle norme tipo globali in materia di lotta all’erosione della base imponibile e al trasferimento degli utili («Pillar Two»), un’imposta integrativa («top‑up tax») deve essere riscossa presso un residente della Svizzera in qualità di stabile organizzazione situata nello Zimbabwe per l’anno fiscale in questione.</dd>
</dl>
<p class="absatz man-space-before-4">2.  Per quanto concerne lo Zimbabwe, la doppia imposizione sarà evitata nel modo seguente:</p>
<p class="absatz man-space-before-4">qualora un residente dello Zimbabwe percepisca redditi che, conformemente alle disposizioni della presente Convenzione, sono imponibili in Svizzera, lo Zimbabwe deduce, dall’imposta che preleva sul reddito di questo residente, un importo pari all’imposta sul reddito pagata in Svizzera. La somma così dedotta non può tuttavia eccedere la frazione dell’imposta zimbabwana, calcolata prima della deduzione, che corrisponde al reddito imponibile in Svizzera.</p>
</div></article><article id="art_23"><a name="a23"></a><h6 class="heading" role="heading">
<span class="display-icon"></span><span class="external-link-icon"></span><a href="#art_23"><b>Art. 23</b> Non discriminazione</a>
</h6>
<div class="collapseable">
<p class="absatz man-space-before-4">1.  I cittadini di uno Stato contraente non sono assoggettati nell’altro Stato contraente ad alcuna imposizione né ad alcun obbligo a essa relativo, diversi o più onerosi di quelli cui sono o potranno essere assoggettati i cittadini di detto altro Stato che si trovino nella stessa situazione, in particolare in relazione alla residenza. Nonostante le disposizioni dell’articolo 1, la presente disposizione si applica parimenti alle persone che non sono residenti di nessuno dei due Stati contraenti.</p>
<p class="absatz man-space-before-4">2.  L’imposizione di una stabile organizzazione che un’impresa di uno Stato contraente ha nell’altro Stato contraente non può essere in questo altro Stato meno favorevole dell’imposizione a carico delle imprese di detto altro Stato che esercitano la medesima attività. La presente disposizione non può essere interpretata nel senso che obblighi uno Stato contraente ad accordare ai residenti dell’altro Stato contraente le deduzioni personali, le esenzioni e le riduzioni d’imposta che esso accorda ai propri residenti in relazione alla loro situazione o ai loro oneri familiari.</p>
<p class="absatz man-space-before-4">3.  A meno che non siano applicabili le disposizioni dell’articolo 9 paragrafo 1, dell’articolo 11 paragrafo 6, dell’articolo 12 paragrafo 6 o dell’articolo 13 paragrafo 7, gli interessi, i canoni, i compensi per prestazioni di servizi tecnici e altre spese pagati da un’impresa di uno Stato contraente a un residente dell’altro Stato contraente sono deducibili, ai fini della determinazione degli utili imponibili di tale impresa, alle stesse condizioni in cui sarebbero deducibili se fossero pagati a un residente del primo Stato.</p>
<p class="absatz man-space-before-4">4.  Le imprese di uno Stato contraente, il cui capitale è, in tutto o in parte, direttamente o indirettamente, posseduto o controllato da uno o più residenti dell’altro Stato contraente, non sono assoggettate nel primo Stato contraente ad alcuna imposizione o ad alcun obbligo a essa relativo diversi o più onerosi di quelli cui sono o potranno essere assoggettate le altre imprese analoghe del primo Stato.</p>
<p class="absatz man-space-before-4">5.   Nonostante le disposizioni dell’articolo 2, le disposizioni del presente articolo si applicano alle imposte di ogni genere o denominazione.</p>
</div></article><article id="art_24"><a name="a24"></a><h6 class="heading" role="heading">
<span class="display-icon"></span><span class="external-link-icon"></span><a href="#art_24"><b>Art. 24</b> Procedura amichevole</a>
</h6>
<div class="collapseable">
<p class="absatz man-space-before-4">1.  Quando ritiene che le misure adottate da uno o da entrambi gli Stati contraenti comportano o comporteranno per lei un’imposizione non conforme alla presente Convenzione, una persona può, indipendentemente dai rimedi giuridici previsti dalla legislazione nazionale di tali Stati, sottoporre il caso all’autorità competente di uno dei due Stati contraenti. Il caso deve essere sottoposto entro i tre anni che seguono la prima notificazione della misura che comporta un’imposizione non conforme alle disposizioni della presente Convenzione.</p>
<p class="absatz man-space-before-4">2.  Se considera il reclamo fondato e non è in grado di giungere a una soluzione soddisfacente, l’autorità competente si adopera per regolare il caso in via di amichevole composizione con l’autorità competente dell’altro Stato contraente, al fine di evitare un’imposizione non conforme alla Convenzione. L’accordo è applicato indipendentemente dai termini previsti dalla legislazione nazionale degli Stati contraenti, purché la persona abbia sottoposto il suo caso conformemente al paragrafo 1 entro un periodo di dieci anni dall’anno fiscale in questione.</p>
<p class="absatz man-space-before-4">3.  Le autorità competenti degli Stati contraenti si adoperano per risolvere in via di amichevole composizione le difficoltà o i dubbi inerenti all’interpretazione o all’applicazione della Convenzione. Esse potranno altresì consultarsi al fine di eliminare la doppia imposizione nei casi non previsti dalla Convenzione.</p>
<p class="absatz man-space-before-4">4.  Le autorità competenti degli Stati contraenti possono conferire direttamente fra loro per giungere a un accordo ai sensi dei paragrafi precedenti e procedere anche a un colloquio nell’ambito di una commissione comune composta da esse stesse o da loro rappresentanti.</p>
</div></article><article id="art_25"><a name="a25"></a><h6 class="heading" role="heading">
<span class="display-icon"></span><span class="external-link-icon"></span><a href="#art_25"><b>Art. 25</b> Scambio di informazioni</a>
</h6>
<div class="collapseable">
<p class="absatz man-space-before-4">1.  Le autorità competenti degli Stati contraenti si scambiano le informazioni verosimilmente rilevanti per l’esecuzione della presente Convenzione oppure per l’applicazione o l’esecuzione della legislazione nazionale relativa alle imposte di ogni genere o denominazione riscosse per conto degli Stati contraenti, delle loro suddivisioni politiche o dei loro enti locali nella misura in cui l’imposizione prevista non sia contraria alla Convenzione. Lo scambio di informazioni non è limitato dagli articoli 1 e 2.</p>
<p class="absatz man-space-before-4">2.  Le informazioni ottenute in virtù del paragrafo 1 da uno Stato contraente sono tenute segrete allo stesso modo di quelle ottenute in applicazione della legislazione di questo Stato e sono accessibili soltanto alle persone o autorità (compresi i tribunali e le autorità amministrative) che si occupano dell’accertamento o della riscossione delle imposte di cui al paragrafo 1, dell’esecuzione o del perseguimento penale oppure della decisione di ricorrere a rimedi giuridici inerenti a queste imposte. Dette persone o autorità possono utilizzare le informazioni unicamente per questi fini. Possono rivelarle nell’ambito di una procedura giudiziaria pubblica o in una decisione giudiziaria. Nonostante le disposizioni precedenti, uno Stato contraente può utilizzare ad altri fini le informazioni ricevute, se tali informazioni possono essere impiegate per tali altri fini secondo la legislazione di entrambi gli Stati e se le autorità competenti dello Stato richiesto ne hanno approvato l’impiego.</p>
<p class="absatz man-space-before-4">3.   Le disposizioni dei paragrafi 1 e 2 non possono essere interpretate nel senso che obblighino uno Stato contraente a:</p>
<dl class="man-space-after-0">
<dt class="man-space-before-4">a) </dt>
<dd class="man-space-before-4">eseguire misure amministrative in deroga alla sua legislazione e alla sua prassi amministrativa o a quelle dell’altro Stato contraente;</dd>
<dt class="man-space-before-4">b) </dt>
<dd class="man-space-before-4">fornire informazioni che non possono essere ottenute in virtù della sua legislazione o nell’ambito della sua normale prassi amministrativa oppure di quelle dell’altro Stato contraente;</dd>
<dt class="man-space-before-4">c) </dt>
<dd class="man-space-before-4">fornire informazioni che potrebbero rivelare segreti commerciali o d’affari, industriali o professionali oppure metodi commerciali o informazioni la cui comunicazione sarebbe contraria all’ordine pubblico.</dd>
</dl>
<p class="absatz man-space-before-4">4.  Qualora, ai sensi del presente articolo, uno Stato contraente chieda informazioni, l’altro Stato contraente usa i poteri a sua disposizione per ottenerle, anche qualora non gli fossero utili a fini fiscali propri. L’obbligo di cui al periodo precedente è soggetto alle limitazioni previste nel paragrafo 3, salvo nel caso in cui a causa di tali limitazioni uno Stato contraente potrebbe rifiutare di fornire informazioni solo perché tali informazioni non rivestono alcun interesse nazionale.</p>
<p class="absatz man-space-before-4">5.  In nessun caso le disposizioni del paragrafo 3 sono da interpretare come la facoltà di uno Stato contraente di rifiutare la comunicazione di informazioni unicamente perché tali informazioni sono detenute da una banca, un altro istituto finanziario, un mandatario o una persona operante come agente o fiduciario oppure perché dette informazioni si rifanno ai diritti di proprietà di una persona.</p>
</div></article><article id="art_26"><a name="a26"></a><h6 class="heading" role="heading">
<span class="display-icon"></span><span class="external-link-icon"></span><a href="#art_26"><b>Art. 26</b> Membri di missioni diplomatiche e di rappresentanze consolari</a>
</h6>
<div class="collapseable">
<p class="absatz man-space-before-4">1.  Le disposizioni della presente Convenzione non pregiudicano i privilegi fiscali di cui beneficiano i membri di missioni diplomatiche e di rappresentanze consolari in virtù delle regole generali del diritto internazionale o di accordi particolari.</p>
<p class="absatz man-space-before-4">2.  Nonostante le disposizioni dell’articolo 4, ogni persona fisica che è membro di una missione diplomatica o di una rappresentanza consolare di uno Stato contraente, situata nell’altro Stato contraente o in uno Stato terzo, è considerata residente dello Stato accreditante ai fini della presente Convenzione, a condizione che:</p>
<dl class="man-space-after-0">
<dt class="man-space-before-4">a) </dt>
<dd class="man-space-before-4">conformemente al diritto internazionale, non sia assoggettata, nello Stato accreditatario, a imposta sui redditi provenienti da fonti esterne a detto Stato; e</dd>
<dt class="man-space-before-4">b) </dt>
<dd class="man-space-before-4">che sia assoggettata nello Stato accreditante ai medesimi obblighi, in materia d’imposte sul reddito complessivo, cui sono assoggettati i residenti di questo Stato.</dd>
</dl>
<p class="absatz man-space-before-4">3.  La Convenzione non si applica alle organizzazioni internazionali, ai loro organi o ai loro funzionari, né alle persone membri di una missione diplomatica o di una rappresentanza consolare di uno Stato terzo, quando esse si trovano sul territorio di uno Stato contraente e non sono trattate come residenti nell’uno o nell’altro Stato contraente in materia di imposte sul reddito.</p>
</div></article><article id="art_27"><a name="a27"></a><h6 class="heading" role="heading">
<span class="display-icon"></span><span class="external-link-icon"></span><a href="#art_27"><b>Art. 27</b><b></b> <b></b>Diritto ai benefici</a>
</h6>
<div class="collapseable"><p class="absatz man-space-before-4">Nonostante le altre disposizioni della presente Convenzione, un beneficio ai sensi della presente Convenzione non è concesso in relazione a un elemento di reddito, se è ragionevole concludere, tenuto conto di tutti i fatti e di tutte le circostanze pertinenti, che la concessione di tale beneficio era uno degli scopi principali di qualsiasi accordo, strumento o transazione che ha portato direttamente o indirettamente a tale beneficio, a meno che sia stabilito che la concessione di tale beneficio in dette circostanze sarebbe conforme all’oggetto e allo scopo delle pertinenti disposizioni della presente Convenzione.</p></div></article><article id="art_28"><a name="a28"></a><h6 class="heading" role="heading">
<span class="display-icon"></span><span class="external-link-icon"></span><a href="#art_28"><b>Art. 28</b> Allegato</a>
</h6>
<div class="collapseable"><p class="absatz man-space-before-4">Il seguente Protocollo allegato è parte integrante della presente Convenzione.</p></div></article><article id="art_29"><a name="a29"></a><h6 class="heading" role="heading">
<span class="display-icon"></span><span class="external-link-icon"></span><a href="#art_29"><b>Art. 29</b> Entrata in vigore</a>
</h6>
<div class="collapseable">
<p class="absatz man-space-before-4">1.  I due Stati contraenti si notificheranno vicendevolmente per via diplomatica l’adempimento dei presupposti legali interni necessari all’entrata in vigore della presente Convenzione. La Convenzione entra in vigore il giorno in cui perviene l’ultima di queste notificazioni.</p>
<p class="absatz man-space-before-4">2.  Le disposizioni della Convenzione si applicheranno:</p>
<dl class="man-space-after-0">
<dt class="man-space-before-4">a) </dt>
<dd class="man-space-before-4">per quanto concerne le imposte trattenute alla fonte, ai redditi pagati o accreditati il 1° gennaio dell’anno civile successivo all’entrata in vigore della Convenzione, o dopo tale data;</dd>
<dt class="man-space-before-4">b) </dt>
<dd class="man-space-before-4">per quanto concerne le altre imposte, agli anni fiscali che iniziano il 1° gennaio dell’anno civile successivo all’entrata in vigore della Convenzione, o dopo tale data;</dd>
<dt class="man-space-before-4">c) </dt>
<dd class="man-space-before-4">per quanto concerne l’articolo 25, alle informazioni inerenti agli anni o esercizi fiscali che iniziano il 1° gennaio dell’anno civile successivo all’entrata in vigore della Convenzione, o dopo tale data.</dd>
</dl>
</div></article><article id="art_30"><a name="a30"></a><h6 class="heading" role="heading">
<span class="display-icon"></span><span class="external-link-icon"></span><a href="#art_30"><b>Art. 30</b><b></b> <b></b>Denuncia</a>
</h6>
<div class="collapseable">
<p class="absatz man-space-before-4">La presente Convenzione rimane in vigore sino alla denuncia da parte di uno degli Stati contraenti. Dopo l’entrata in vigore, ciascuno Stato contraente può denunciare la Convenzione per via diplomatica con un preavviso minimo di sei mesi prima della fine di ogni anno civile. In tal caso, la Convenzione cessa di essere applicabile:</p>
<dl class="man-space-after-0">
<dt class="man-space-before-4">a) </dt>
<dd class="man-space-before-4">per quanto concerne le imposte trattenute alla fonte, ai redditi pagati o accreditati il 1° gennaio dell’anno civile successivo alla notificazione della denuncia, o dopo tale data;</dd>
<dt class="man-space-before-4">b) </dt>
<dd class="man-space-before-4">per quanto concerne le altre imposte, agli anni fiscali che iniziano il 1° gennaio dell’anno civile successivo alla notificazione della denuncia, o dopo tale data.</dd>
</dl>
</div></article><section id="signature"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#signature">Firme</a>
</h1>
<div class="collapseable">
<p class="schlussint man-space-before-20 man-space-after-14"><i>In fede di che,</i> i sottoscritti, debitamente autorizzati a tale scopo, hanno firmato la presente Convenzione.</p>
<p class="absatz man-space-before-4">Fatto a Harare, il 19 marzo 2025, in due esemplari in lingua francese e inglese, ciascun testo facente egualmente fede.</p>
<p></p>
<div class="table layout-table"><table>
			
			
			<tr>
				
				
				<td>
					
					<p class="unterschriftenfi1 man-space-before-24">Per la<br>Confederazione Svizzera:</p>
					<p class="unterschriftenfi man-space-before-6">Stéphane Rey</p>
				</td>
				<td>
					
					<p class="unterschriftenfi1 man-space-before-24">Per la <br>Repubblica dello Zimbabwe:</p>
					<p class="unterschriftenfi man-space-before-6">Mthuli Ncube</p>
				</td>
			</tr>
		</table></div>
<?del-struct abstand4pt><p class="absatz man-space-before-4"></p>
<h1 class="erlasstitel botschafttitel">Protocollo</h1>
<?del-struct abstand18pt><?del-struct abstand18pt><p class="man-template-autor man-space-before-10">La Confederazione Svizzera <br>e <br>la Repubblica dello Zimbabwe,</p>
<p class="absatz man-space-before-4">all’atto della firma a Harare, il 19 marzo 2025, della Convenzione conclusa tra i due Stati per evitare le doppie imposizioni in materia di imposte sul reddito e sugli utili di capitale e per prevenire l’evasione e l’elusione fiscali hanno convenuto le seguenti disposizioni che sono parte integrante della Convenzione.</p>
</div></section></main><div id="annex"><section id="annex_u1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#annex_u1">1.  Ad art. 1</a>
</h1>
<div class="collapseable">
<dl class="man-space-after-0">
<dt class="man-space-before-4">a) </dt>
<dd class="man-space-before-4">Nonostante le altre disposizioni della presente Convenzione, un investimento collettivo di capitale costituito in uno Stato contraente che percepisce redditi dall’altro Stato contraente, è considerato ai fini dell’applicazione della Convenzione a tali redditi come persona fisica residente dello Stato contraente in cui è costituito l’investimento collettivo di capitale e come beneficiario effettivo dei redditi che percepisce (a condizione che, se una persona fisica residente del primo Stato contraente avesse percepito i redditi nelle medesime circostanze, sarebbe stata considerata come beneficiaria effettiva di tali redditi), ma unicamente nella misura in cui le quote dell’investimento collettivo di capitale sono detenute da residenti dello Stato contraente in cui l’investimento collettivo di capitale è costituito.</dd>
<dt class="man-space-before-4">b) </dt>
<dd class="man-space-before-4">Ai sensi del presente paragrafo, l’espressione «investimento collettivo di capitale» designa nel caso della Svizzera un fondo contrattuale di investimento di cui all’articolo 25 e una società di investimento a capitale variabile di cui all’articolo 36 della legge del 23 giugno 2006<sup><a href="#fn-d11389e1043" id="fnbck-d11389e1043">2</a></sup> sugli investimenti collettivi (LICol) e nel caso dello Zimbabwe un organismo di investimento collettivo di capitale registrato secondo la legge sugli organismi di investimento collettivo (capitolo 24:19), nonché altri fondi di investimento, strutture o enti costituiti in uno o nell’altro Stato contraente che le autorità competenti hanno convenuto di considerare come investimento collettivo di capitale ai sensi del presente paragrafo.</dd>
<dt class="man-space-before-4">c) </dt>
<dd class="man-space-before-4">Nonostante le altre disposizioni della presente Convenzione, una società in accomandita per investimenti collettivi di capitale di cui all’articolo 98 LICol che percepisce redditi provenienti dallo Zimbabwe non è considerata come residente di Svizzera, ma può richiedere per i soci residenti sgravi fiscali, esenzioni fiscali e altri benefici previsti dalla presente Convenzione che sarebbero stati concessi a tali soci se avessero percepito tali redditi direttamente. La società può presentare detta richiesta unicamente se il socio non ha egli stesso inoltrato una richiesta di sgravio per i suoi redditi percepiti dalla società in accomandita.</dd>
</dl>
<article class="man-art-mod" id="annex_u1/mod_u2"><a name=""></a><h6 class="heading man-mod-ref man-font-style-italic man-space-before-14" role="heading">
<span class="display-icon"></span><span class="external-link-icon"></span><a href="#annex_u1/mod_u2">2.  Ad art. 3 par. 1 lett. i</a>
</h6>
<div class="collapseable">
<p class="absatz man-space-before-4">Resta inteso che l’espressione «istituto di previdenza» comprende i seguenti istituti nonché altri istituti identici o analoghi, costituiti sulla base delle leggi interne emanate dopo la firma della Convenzione:</p>
<dl class="man-space-after-0">
<dt class="man-space-before-4 man-space-before-2">a) </dt>
<dd class="man-space-before-4 man-space-before-2">in Svizzera, tutti gli istituti di previdenza secondo:<dl class="man-space-after-0">
<dt class="man-space-before-2">(i) </dt>
<dd class="man-space-before-2">la legge federale del 20 dicembre 1946<sup><a href="#fn-d11389e1079" id="fnbck-d11389e1079">3</a></sup> sull’assicurazione per la vecchiaia e per i superstiti,</dd>
<dt class="man-space-before-2">(ii) </dt>
<dd class="man-space-before-2">la legge federale del 19 giugno 1959<sup><a href="#fn-d11389e1096" id="fnbck-d11389e1096">4</a></sup> sull’assicurazione per l’invalidità,</dd>
<dt class="man-space-before-2">(iii) </dt>
<dd class="man-space-before-2">la legge federale del 6 ottobre 2006<sup><a href="#fn-d11389e1113" id="fnbck-d11389e1113">5</a></sup> sulle prestazioni complementari all’assicurazione per la vecchiaia, i superstiti e l’invalidità,</dd>
<dt class="man-space-before-2">(iv) </dt>
<dd class="man-space-before-2">la legge del 25 settembre 1952<sup><a href="#fn-d11389e1130" id="fnbck-d11389e1130">6</a></sup> sulle indennità di perdita di guadagno,</dd>
<dt class="man-space-before-2">(v) </dt>
<dd class="man-space-before-2">la legge del 16 giugno 2017<sup><a href="#fn-d11389e1147" id="fnbck-d11389e1147">7</a></sup> sui fondi di compensazione,</dd>
<dt class="man-space-before-2">(vi) </dt>
<dd class="man-space-before-2">la legge federale del 25 giugno 1982<sup><a href="#fn-d11389e1164" id="fnbck-d11389e1164">8</a></sup> sulla previdenza professionale per la vecchiaia, i superstiti e l’invalidità, compresi gli istituti di previdenza non registrati che offrono piani di previdenza professionali, e le forme previdenziali riconosciute della previdenza individuale vincolata,</dd>
<dt class="man-space-before-2">(vii) </dt>
<dd class="man-space-before-2">la legge del 17 dicembre 1993<sup><a href="#fn-d11389e1181" id="fnbck-d11389e1181">9</a></sup> sul libero passaggio,</dd>
<dt class="man-space-before-2">(viii) </dt>
<dd class="man-space-before-2">l’articolo 89<i>a</i> capoversi 6 e 7 del Codice civile svizzero del 10 dicembre 1907<sup><a href="#fn-d11389e1201" id="fnbck-d11389e1201">10</a></sup>,</dd>
<dt class="man-space-before-2">(ix) </dt>
<dd class="man-space-before-2">l’articolo 331 capoverso 1 della Legge federale di complemento del Codice civile svizzero<sup> </sup>del 30 marzo 1911<sup><a href="#fn-d11389e1221" id="fnbck-d11389e1221">11</a></sup>;</dd>
</dl>
</dd>
<dt class="man-space-before-4">b) </dt>
<dd class="man-space-before-4">nello Zimbabwe, tutti gli istituti di previdenza registrati secondo la legge sugli istituti di previdenza (capitolo 24:09).</dd>
</dl>
<div class="footnotes">
<p id="fn-d11389e1079"><sup><a href="#fnbck-d11389e1079">3</a></sup><sup></sup> <a href="https://fedlex.data.admin.ch/vocabulary/legal-taxonomy/10002" target="_blank" data-rs-uri="https://fedlex.data.admin.ch/eli/cc/63/837_843_843" data-rs="831.10" data-lang="it">RS <b>831.10</b></a></p>
<p id="fn-d11389e1096"><sup><a href="#fnbck-d11389e1096">4</a></sup><sup></sup> <a href="https://fedlex.data.admin.ch/vocabulary/legal-taxonomy/10046" target="_blank" data-rs-uri="https://fedlex.data.admin.ch/eli/cc/1959/827_857_845" data-rs="831.20" data-lang="it">RS <b>831.20</b></a></p>
<p id="fn-d11389e1113"><sup><a href="#fnbck-d11389e1113">5</a></sup><sup></sup> <a href="https://fedlex.data.admin.ch/vocabulary/legal-taxonomy/10077" target="_blank" data-rs-uri="https://fedlex.data.admin.ch/eli/cc/2007/804" data-rs="831.30" data-lang="it">RS <b>831.30</b></a></p>
<p id="fn-d11389e1130"><sup><a href="#fnbck-d11389e1130">6</a></sup><sup></sup> <a href="https://fedlex.data.admin.ch/vocabulary/legal-taxonomy/10262" target="_blank" data-rs-uri="https://fedlex.data.admin.ch/eli/cc/1952/1021_1046_1050" data-rs="834.1" data-lang="it">RS <b>834.1</b></a></p>
<p id="fn-d11389e1147"><sup><a href="#fnbck-d11389e1147">7</a></sup><sup></sup> <a href="https://fedlex.data.admin.ch/vocabulary/legal-taxonomy/9996" target="_blank" data-rs-uri="https://fedlex.data.admin.ch/eli/cc/2017/820" data-rs="830.2" data-lang="it">RS <b>830.2</b></a></p>
<p id="fn-d11389e1164"><sup><a href="#fnbck-d11389e1164">8</a></sup><sup></sup> <a href="https://fedlex.data.admin.ch/vocabulary/legal-taxonomy/10094" target="_blank" data-rs-uri="https://fedlex.data.admin.ch/eli/cc/1983/797_797_797" data-rs="831.40" data-lang="it">RS <b>831.40</b></a></p>
<p id="fn-d11389e1181"><sup><a href="#fnbck-d11389e1181">9</a></sup><sup></sup> <a href="https://fedlex.data.admin.ch/vocabulary/legal-taxonomy/10100" target="_blank" data-rs-uri="https://fedlex.data.admin.ch/eli/cc/1994/2386_2386_2386" data-rs="831.42" data-lang="it">RS <b>831.42</b></a></p>
<p id="fn-d11389e1201"><sup><a href="#fnbck-d11389e1201">10</a></sup><sup></sup> <a href="https://fedlex.data.admin.ch/vocabulary/legal-taxonomy/5703" target="_blank" data-rs-uri="https://fedlex.data.admin.ch/eli/cc/24/233_245_233" data-rs="210" data-lang="it">RS <b>210</b></a></p>
<p id="fn-d11389e1221"><sup><a href="#fnbck-d11389e1221">11</a></sup><sup></sup> <a href="https://fedlex.data.admin.ch/vocabulary/legal-taxonomy/5818" target="_blank" data-rs-uri="https://fedlex.data.admin.ch/eli/cc/27/317_321_377" data-rs="220" data-lang="it">RS <b>220</b></a></p>
</div>
</div></article><article class="man-art-mod" id="annex_u1/mod_u3"><a name=""></a><h6 class="heading man-mod-ref man-font-style-italic man-space-before-14" role="heading">
<span class="display-icon"></span><span class="external-link-icon"></span><a href="#annex_u1/mod_u3">3.  Ad art. 4</a>
</h6>
<div class="collapseable">
<p class="absatz man-space-before-4">Con riferimento all’articolo 4 paragrafo 1, resta inteso che l’espressione «residente di uno Stato contraente» designa in particolare:</p>
<dl class="man-space-after-0">
<dt class="man-space-before-4">a) </dt>
<dd class="man-space-before-4">gli istituti di previdenza costituiti in questo Stato; e</dd>
<dt class="man-space-before-4">b) </dt>
<dd class="man-space-before-4">le organizzazioni fondate e gestite esclusivamente per scopi religiosi, caritativi, scientifici, culturali, sportivi o educativi (o per vari di detti scopi) e che sono residenti in uno Stato contraente secondo la sua legislazione, nonostante il fatto che una parte o la totalità dei loro redditi o utili possano essere esenti da imposta secondo la legislazione nazionale di questo Stato.</dd>
</dl>
</div></article><article class="man-art-mod" id="annex_u1/mod_u4"><a name=""></a><h6 class="heading man-mod-ref man-font-style-italic man-space-before-14" role="heading">
<span class="display-icon"></span><span class="external-link-icon"></span><a href="#annex_u1/mod_u4">4.  Ad art. 5 par. 5</a>
</h6>
<div class="collapseable"><p class="absatz man-space-before-4">Resta inteso che la determinazione degli utili attribuibili a una stabile organizzazione risultante dall’applicazione del paragrafo 5 è retta dalle norme dell’articolo 7. Gli utili da attribuire alla stabile organizzazione conformemente all’articolo 7 sono unicamente quelli che la stabile organizzazione avrebbe conseguito se si fosse trattata di un’impresa distinta e indipendente esercitante le attività che il paragrafo 5 attribuisce a tale stabile organizzazione.</p></div></article><article class="man-art-mod" id="annex_u1/mod_u5"><a name=""></a><h6 class="heading man-mod-ref man-font-style-italic man-space-before-14" role="heading">
<span class="display-icon"></span><span class="external-link-icon"></span><a href="#annex_u1/mod_u5">5.  Ad art. 7 e 12</a>
</h6>
<div class="collapseable"><p class="absatz man-space-before-4">Resta inteso che i compensi ottenuti per l’uso o la concessione in uso di equipaggiamenti industriali, commerciali o scientifici sono considerati utili dell’impresa ai quali sono applicabili le disposizioni dell’articolo 7.</p></div></article><article class="man-art-mod" id="annex_u1/mod_u6"><a name=""></a><h6 class="heading man-mod-ref man-font-style-italic man-space-before-14" role="heading">
<span class="display-icon"></span><span class="external-link-icon"></span><a href="#annex_u1/mod_u6">6. Ad art. 18 e 19</a>
</h6>
<div class="collapseable"><p class="absatz man-space-before-4">Resta inteso che il termine «pensioni» di cui agli articoli 18 e 19 non comprende soltanto pagamenti ricorrenti, ma anche prestazioni in capitale.</p></div></article><article class="man-art-mod" id="annex_u1/mod_u7"><a name=""></a><h6 class="heading man-mod-ref man-font-style-italic man-space-before-14" role="heading">
<span class="display-icon"></span><span class="external-link-icon"></span><a href="#annex_u1/mod_u7">7.  Ad art. 18 e 23</a>
</h6>
<div class="collapseable"><p class="absatz man-space-before-4">Con riferimento agli articoli 18 e 23, i contributi versati da o per conto di una persona fisica che esercita un’attività in uno Stato contraente a un istituto di previdenza riconosciuto situato nell’altro Stato contraente sono trattati, per la determinazione dell’imposta dovuta dalla persona fisica nel primo Stato menzionato e per la determinazione degli utili delle imprese ivi imponibili, allo stesso modo e soggetti alle stesse condizioni e limitazioni dei contributi versati a un istituto di previdenza riconosciuto ai fini fiscali nel primo Stato contraente, a condizione che, immediatamente prima di iniziare a esercitare la sua attività in questo Stato, la persona fisica non fosse un residente di detto Stato e fosse già affiliata a questo istituto di previdenza.</p></div></article><article class="man-art-mod" id="annex_u1/mod_u8"><a name=""></a><h6 class="heading man-mod-ref man-font-style-italic man-space-before-14" role="heading">
<span class="display-icon"></span><span class="external-link-icon"></span><a href="#annex_u1/mod_u8">8.  Ad art. 24</a>
</h6>
<div class="collapseable">
<p class="absatz man-space-before-4">Resta inteso che se lo Zimbabwe conviene l’introduzione di una clausola arbitrale in una convenzione per evitare le doppie imposizioni con uno Stato terzo, i seguenti paragrafi 5 e 6 sono applicabili tra la Svizzera e lo Zimbabwe a partire dalla data in cui è applicabile la Convenzione tra lo Zimbabwe e questo Stato terzo.</p>
<p class="absatz man-space-before-4">«5.  Quando:</p>
<dl class="man-space-after-0">
<dt class="man-space-before-4">a) </dt>
<dd class="man-space-before-4">in virtù del paragrafo 1, una persona ha sottoposto un caso all’autorità competente di uno Stato contraente in quanto le misure adottate da uno o da entrambi gli Stati contraenti hanno comportato per tale persona un’imposizione non conforme alle disposizioni della presente Convenzione; e </dd>
<dt class="man-space-before-4">b) </dt>
<dd class="man-space-before-4">le autorità competenti non sono in grado di raggiungere un accordo per risolvere il caso secondo il paragrafo 2 entro tre anni dal giorno in cui tutte le informazioni richieste dalle autorità competenti per trattare il caso sono state comunicate alle due autorità competenti,</dd>
</dl>
<p class="absatz man-space-before-4">le questioni non risolte relative al caso sono sottoposte ad arbitrato, se la persona ne fa richiesta per scritto. Se una persona direttamente interessata dal caso non accetta l’accordo amichevole che dà attuazione alla decisione arbitrale o se le autorità competenti e le persone direttamente interessate non giungono a un’altra soluzione entro sei mesi dalla notificazione della decisione arbitrale, tale lodo sarà vincolante per entrambi gli Stati contraenti e sarà attuato. Le autorità competenti degli Stati contraenti regolano di comune accordo le modalità di applicazione del presente paragrafo.</p>
<p class="absatz man-space-before-4">6.  Gli Stati contraenti possono mettere a disposizione del collegio arbitrale costituito secondo il paragrafo 5 le informazioni necessarie per l’esecuzione della procedura arbitrale. I membri di questo collegio sono vincolati alle prescrizioni del segreto d’ufficio secondo l’articolo 25 paragrafo 2.»</p>
<p class="absatz man-space-before-4">Per i casi il cui esame è iniziato prima della data alla quale i paragrafi 5 e 6 diventano applicabili, il termine di tre anni di cui al paragrafo 5 lettera b) inizia a decorrere da tale data.</p>
</div></article><article class="man-art-mod" id="annex_u1/mod_u9"><a name=""></a><h6 class="heading man-mod-ref man-font-style-italic man-space-before-14" role="heading">
<span class="display-icon"></span><span class="external-link-icon"></span><a href="#annex_u1/mod_u9">9.  Ad art. 25</a>
</h6>
<div class="collapseable">
<dl class="man-space-after-0">
<dt class="man-space-before-4">a) </dt>
<dd class="man-space-before-4">Resta inteso che lo Stato richiedente presenta una domanda di scambio di informazioni solo dopo aver esaurito le fonti d’informazione usuali secondo la sua procedura fiscale interna.</dd>
<dt class="man-space-before-4 man-space-before-2">b) </dt>
<dd class="man-space-before-4 man-space-before-2">Resta inteso che nella domanda di assistenza amministrativa ai sensi dell’articolo 25 le autorità fiscali dello Stato richiedente forniscono le seguenti informazioni alle autorità fiscali dello Stato richiesto:<dl class="man-space-after-0">
<dt class="man-space-before-2">(i) </dt>
<dd class="man-space-before-2">l’identità della persona oggetto del controllo o dell’inchiesta;</dd>
<dt class="man-space-before-2">(ii) </dt>
<dd class="man-space-before-2">il periodo oggetto della domanda;</dd>
<dt class="man-space-before-2">(iii) </dt>
<dd class="man-space-before-2">una descrizione delle informazioni richieste, nonché indicazioni sulla natura e sulla forma nella quale lo Stato richiedente desidera ricevere tali informazioni dallo Stato richiesto;</dd>
<dt class="man-space-before-2">(iv) </dt>
<dd class="man-space-before-2">lo scopo fiscale per cui le informazioni sono richieste;</dd>
<dt class="man-space-before-2">(v) </dt>
<dd class="man-space-before-2">se sono noti, il nome e l’indirizzo del detentore presunto delle informazioni richieste.</dd>
</dl>
</dd>
<dt class="man-space-before-4">c) </dt>
<dd class="man-space-before-4">Resta inteso che il riferimento alle informazioni «verosimilmente rilevanti» ha lo scopo di garantire uno scambio di informazioni in materia fiscale il più ampio possibile, senza tuttavia consentire agli Stati contraenti di intraprendere una ricerca generalizzata e indiscriminata di informazioni («fishing expedition») o di domandare informazioni la cui rilevanza in merito agli affari fiscali di un determinato contribuente non è verosimile. Sebbene la lettera b) contenga importanti requisiti procedurali volti a impedire la «fishing expedition», i numeri (i)–(v) della lettera b) devono essere interpretati in modo da non ostacolare uno scambio effettivo di informazioni.</dd>
<dt class="man-space-before-4">d) </dt>
<dd class="man-space-before-4">Resta inteso che, sulla base dell’articolo 25, gli Stati contraenti non sono tenuti a procedere a uno scambio di informazioni spontaneo o automatico.</dd>
<dt class="man-space-before-4">e) </dt>
<dd class="man-space-before-4">Resta inteso che nel caso di uno scambio di informazioni si applicano le norme di procedura amministrativa relative ai diritti del contribuente in vigore nello Stato richiesto. Resta inoltre inteso che questa disposizione serve a garantire al contribuente una procedura regolare e non mira a ostacolare o ritardare indebitamente lo scambio di informazioni.</dd>
</dl>
<p class="schlussint man-space-before-20 man-space-after-14"><i>In fede di che,</i> i sottoscritti, debitamente autorizzati a tale scopo, hanno firmato il presente Protocollo.</p>
<p class="absatz man-space-before-4">Fatto a Harare, il 19 marzo 2025, in due esemplari in lingua francese e inglese, ciascun testo facente egualmente fede. </p>
<p></p>
<div class="table layout-table"><table>
			
			
			<tr>
				
				
				<td>
					
					<p class="unterschriftenfi1 man-space-before-24">Per la <br>Confederazione Svizzera:</p>
					<p class="unterschriftenfi man-space-before-6">Stéphane Rey</p>
				</td>
				<td>
					
					<p class="unterschriftenfi1 man-space-before-24">Per la <br>Repubblica dello Zimbabwe:</p>
					<p class="unterschriftenfi man-space-before-6">Mthuli Ncube</p>
				</td>
			</tr>
		</table></div>
</div></article><div class="footnotes"><p id="fn-d11389e1043"><sup><a href="#fnbck-d11389e1043">2</a></sup><sup></sup> <a href="https://fedlex.data.admin.ch/vocabulary/legal-taxonomy/11533" target="_blank" data-rs-uri="https://fedlex.data.admin.ch/eli/cc/2006/822" data-rs="951.31" data-lang="it">RS <b>951.31</b></a></p></div>
</div></section></div>
</div></body>
</html>
