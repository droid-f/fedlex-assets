<!DOCTYPE html>
<html>
<head>
<meta http-equiv="Content-Type" content="application/xml; charset=UTF-8">
<title>input-it</title>
</head>
<body><div id="lawcontent">
<div id="preface">
<!--17.480--><p class="srnummer man-space-after-18">17.480</p>
<h1 class="erlasstitel botschafttitel">Iniziativa parlamentare<br>Tassa per i casi di lieve entità nei reparti di pronto soccorso degli ospedali<br>Rapporto della Commissione della sicurezza sociale e della sanità del Consiglio nazionale</h1>
<p class="botschaftdatum man-space-before-3">del 10 aprile 2025</p>
<p class="botschaftlinie man-space-before-10"></p>
<p class="salutation man-space-before-3">Onorevoli colleghi,</p>
<p class="absatzvor man-space-before-8">Con il presente rapporto vi sottoponiamo un progetto<sup><a href="#fn-d7e21" id="fnbck-d7e21">1</a></sup> di modifica della legge federale sull’assicurazione malattie (LAMal), che trasmettiamo nel contempo per parere al Consiglio federale.</p>
<p class="absatzvor man-space-before-8">La Commissione vi propone di approvare il progetto di legge allegato.</p>
<p></p>
<div class="table layout-table"><table>
			
			
			<tr>
				
				<td>
					
					<p class="unterschriftenfi1 man-space-before-24">10 aprile 2025</p>
				</td>
				<td>
					
					<p class="unterschriftenfi1 man-space-before-24">In nome della Commissione:</p>
					<p class="unterschriftenfi man-space-before-6">La presidente, Barbara Gysi</p>
				</td>
			</tr>
		</table></div>
<p class="absatz man-space-before-4"></p>
<p class="absatz man-space-before-4"></p>
<p class="titeluebersicht man-space-after-13 man-font-weight-bold">Compendio</p>
<p class="absatzkurs man-font-style-italic man-space-before-4"><b>Il presente progetto conferisce ai Cantoni la competenza di prevedere per ogni consultazione nei reparti di pronto soccorso degli ospedali un supplemento all’aliquota percentuale di 50 franchi al massimo. Saranno esentati le donne incinte, i minorenni, le persone portate nei reparti di pronto soccorso da un’impresa di trasporto o di salvataggio e le persone indirizzate per scritto al pronto soccorso da un medico, un centro di telemedicina, un farmacista o per il tramite di un numero cantonale per le urgenze. L’elemento d’incentivazione finanziaria ha l’obiettivo di dissuadere gli assicurati dal recarsi nei reparti di pronto soccorso per casi di lieve entità. La Commissione ritiene che il rafforzamento della consapevolezza dei costi e della responsabilità individuale possa ridurre il sovraccarico in tali reparti.</b></p>
<p class="zwischentitel man-space-before-8 man-font-weight-bold"><i>Situazione iniziale</i></p>
<p class="absatzkurs man-font-style-italic man-space-before-4">Il tasso di ricorso ai servizi di pronto soccorso degli ospedali è in costante aumento, con conseguente sovraccarico di lavoro per il personale medico e infermieristico e allungamento dei tempi d’attesa. La Commissione della sicurezza sociale e della sanità del Consiglio nazionale (CSSS‑N) ritiene pertanto che sia necessario agire per ridurre tale sovraccarico. L’iniziativa parlamentare (Weibel) Bäumle 17.480 Tassa per i casi di lieve entità nei reparti di pronto soccorso degli ospedali chiede che venga introdotta una «tassa» per i casi di lieve entità, per creare un effetto dissuasivo e dirottare tali casi verso una presa a carico più adeguata ed economica. La Commissione ha analizzato la compatibilità di tale soluzione con le disposizioni costituzionali ed esaminato varie opzioni di attuazione. Dopo lunghe deliberazioni, ha individuato nell’aumento mirato della partecipazione ai costi a carico degli assicurati una soluzione pragmatica ed efficace.</p>
<p class="zwischentitel man-space-before-8 man-font-weight-bold"><i>Contenuto del progetto</i></p>
<p class="absatzkurs man-font-style-italic man-space-before-4">Il progetto prevede di applicare un supplemento di al massimo 50 franchi all’aliquota percentuale a carico dell’assicurato ogni volta che questi si reca al pronto soccorso di un ospedale senza esservi stato indirizzato per scritto da un medico, un centro di telemedicina, un farmacista o per il tramite di un numero cantonale per le urgenze. Saranno esentati le donne incinte, i minorenni e le persone portate nei reparti di pronto soccorso da un’impresa di trasporto o di salvataggio. Inoltre, saranno interessate unicamente le persone assoggettate all’assicurazione obbligatoria delle cure medico-sanitarie (AOMS). La decisione se introdurre un tale supplemento sarà delegata ai Cantoni.</p>
<p class="absatzkurs man-font-style-italic man-space-before-4">Per l’attuazione della normativa si propone di introdurre nella legge federale sull’assicurazione malattie (LAMal)<span class="man-font-style-normal"><sup><a href="#fn-d7e74" id="fnbck-d7e74">2</a></sup></span> un nuovo articolo 64 capoverso 3<sup>bis</sup>.</p>
<p class="absatz man-space-before-4"></p>
<p class="titelbotschaftinnen man-space-after-18">Rapporto</p>
<div class="footnotes">
<p id="fn-d7e21"><sup><a href="#fnbck-d7e21">1</a></sup><sup></sup>  <a href="https://fedlex.data.admin.ch/eli/fga/2025/1706" target="_blank">FF <b>2025</b> 1706</a></p>
<p id="fn-d7e74"><sup><a href="#fnbck-d7e74">2</a></sup><sup></sup>  <a href="https://fedlex.data.admin.ch/eli/cc/1995/1328_1328_1328" target="_blank">RS <b>832.10</b></a></p>
</div>
</div>
<main id="maintext"><section id="lvl_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_1">1 Genesi del progetto </a>
</h1>
<div class="collapseable">
<p class="absatzvor man-space-before-8">Il 27 settembre 2017 il consigliere nazionale Thomas Weibel (PVL, ZH) ha depositato l’iniziativa parlamentare 17.480, che chiede di modificare le norme legali affinché tutti i pazienti che si recano al pronto soccorso di un ospedale siano assoggettati sul posto a una tassa pari, per esempio, a 50 franchi. Tale importo non sarebbe computabile sulla franchigia né sulla partecipazione ai costi. Sarebbero esentati i bambini e i giovani fino ai 16 anni, i pazienti inviati al pronto soccorso su presrizione medica e quelli che vengono successivamente ricoverati.</p>
<p class="absatz man-space-before-4">La motivazione dell’iniziativa rileva che, in questi ultimi anni, il numero di consultazioni nei reparti di pronto soccorso degli ospedali è aumentata, causando un sovraccarico organizzativo. I motivi sono di varia natura, tuttavia l’autore dell’iniziativa sottolinea che spesso i casi si rivelano di lieve entità. Il sovraccarico dei reparti di pronto soccorso comporta un maggiore stress per il personale medico e infermieristico nonché un allungamento dei tempi di attesa, con il rischio di compromettere la presa a carico delle vere urgenze e talvolta con conseguenze potenzialmente pericolose. L’introduzione di una tassa avrebbe un effetto dissuasivo che permetterebbe di dirottare i casi di lieve entità dai reparti di pronto soccorso verso i medici di famiglia, una forma di presa a carico che si è dimostrata del tutto valida e che si rivela più economica. Tale misura contribuirebbe a sgravare i reparti di pronto soccorso degli ospedali e quindi anche a contenere l’evoluzione dei costi nel sistema sanitario svizzero.</p>
<p class="absatz man-space-before-4">Dopo l’uscita di Thomas Weibel dal Consiglio nazionale, l’iniziativa parlamentare è stata ripresa dal consigliere nazionale Martin Bäumle (PVL, ZH). </p>
<p class="absatz man-space-before-4">Il 6 luglio 2018 la Commissione della sicurezza sociale e della sanità del Consiglio nazionale (CSSS‑N) ha dato seguito all’iniziativa parlamentare con 17 voti contro 7. Nella sua seduta del 15 aprile 2019 la sua omologa del Consiglio degli Stati (CSSS‑S) ha deciso con 7 voti contro 5 di non aderire a questa decisione. </p>
<p class="absatz man-space-before-4">L’iniziativa è stata dunque riesaminata dalla CSSS-N, che il 15 novembre 2019 ha proposto al suo Consiglio di darle seguito con 16 voti contro 6. Il 3 dicembre 2019 il Consiglio nazionale si è occupato della questione e ha deciso con 108 voti contro 85 e 1 astensione di aderire alla proposta della sua commissione e di dare seguito all’iniziativa parlamentare. </p>
<p class="absatz man-space-before-4">Dopo il via libera del Consiglio nazionale, l’oggetto è stato sottoposto a un nuovo esame della CSSS‑S. Il 14 aprile 2021 la CSSS‑S, con 6 voti contro 0 e 5 astensioni, ha proposto alla sua Camera di non allinearsi alla decisione del Consiglio nazionale. Il 16 giugno 2021 il Consiglio degli Stati ha deciso di sostenere una proposta individuale presentata dal consigliere agli Stati Jakob Stark e, con 17 voti contro 15 e 2 astensioni, si è allineato alla decisione del Consiglio nazionale di dare seguito all’iniziativa parlamentare. </p>
<p class="absatz man-space-before-4">Nella seduta del 19 maggio 2022 finalizzata a determinare i passi successivi da compiere, la CSSS‑N, incaricata di elaborare un progetto di legge volto ad attuare l’iniziativa parlamentare, ha sentito rappresentanti degli ospedali, dei medici, degli assicuratori-malattie, dei pazienti e dei consumatori. La maggioranza della Commissione è giunta alla conclusione che l’introduzione della tassa proposta sarebbe meno utile di quanto atteso, causerebbe elevati oneri amministrativi e costituirebbe una fonte d’incertezza e ha quindi proposto, con 12 voti contro 11 e 1 astensione, di togliere dal ruolo l’iniziativa parlamentare. Il 30 settembre 2022 l’iniziativa è stata quindi nuovamente sottoposta all’esame del Consiglio nazionale che, con 114 voti contro 71 e 6 astensioni, ha rifiutato la proposta di stralcio dal ruolo.</p>
<p class="absatz man-space-before-4">Il 3 febbraio 2023 la Commissione ha ripreso i lavori con l’obiettivo di definire le linee guida del progetto di attuazione dell’iniziativa parlamentare. Basandosi sull’articolo 112 capoverso 1 della legge sul Parlamento (LParl)<sup><a href="#fn-d7e109" id="fnbck-d7e109">3</a></sup>, la Commissione si è avvalsa della collaborazione degli esperti dell’Ufficio federale della sanità pubblica (UFSP) e ha incaricato l’Amministrazione di elaborare due varianti: la prima che prevedeva l’introduzione di una tassa nazionale di 50 franchi, la seconda che considerava di aumentare l’aliquota percentuale di 50 franchi per ogni consultazione nei reparti di pronto soccorso (si veda al riguardo anche il n. 2.3). Il 31 agosto 2023 la Commissione ha preso atto dei lavori dell’Amministrazione e ha esaminato le due bozze del progetto preliminare. Date le numerose difficoltà di ordine costituzionale e di attuazione, la prima variante è stata abbandonata. La Commissione ha voluto proseguire l’esame della seconda variante, chiedendo all’Amministrazione di valutarne il potenziale di risparmio e di fornirle ulteriori informazioni statistiche sul ricorso ai servizi di pronto soccorso degli ospedali. Il 17 novembre 2023 gli esperti dell’UFSP hanno presentato alla Commissione le conclusioni delle loro analisi. L’11 aprile 2024 due versioni del progetto preliminare sono state sottoposte all’esame della Commissione. Una prima variante prevedeva di aumentare l’importo annuo massimo dell’aliquota percentuale di 50 franchi per ogni ricorso non giustificato ai servizi di pronto soccorso degli ospedali. Nella seconda variante, più incisiva, la partecipazione ai costi era concepita nella forma di un supplemento all’aliquota percentuale di 50 franchi, che interverrebbe dunque prima che l’assicurato abbia raggiunto l’importo annuo massimo dell’aliquota percentuale. Con 13 voti contro 12, la Commissione ha deciso di sostenere la prima variante e, nella votazione sul complesso, ha approvato il proprio progetto preliminare con 13 voti contro 11 e 1 astensione. Nella seduta del 15 agosto 2024 la Commissione ha ultimato il rapporto esplicativo in vista della procedura di consultazione. Parallelamente ha deciso, con 16 voti contro 9, di proporre al proprio Consiglio una proroga di due anni per l’elaborazione del progetto. Il 27 settembre 2024 il Consiglio nazionale ha accolto la proposta con 130 voti contro 65. </p>
<p class="absatz man-space-before-4">Il 10 aprile 2025 la Commissione ha preso atto dei risultati della procedura di consultazione (v. n. 2.4) e con 13 voti contro 11 e 1 astensione ha deciso l’entrata in materia. Nell’ambito della deliberazione di dettaglio la Commissione si è espressa con 13 voti contro 8 e 4 astensioni a favore della variante più incisiva, ovvero l’introduzione di un supplemento di 50 franchi all’aliquota percentuale. Alla luce dei pareri scaturiti dalla consultazione, la Commissione ha deciso, con 20 voti contro 4 e 1 astensione, di non applicare tale supplemento altresì alle persone indirizzate al pronto soccorso da un numero cantonale per le urgenze o che vi sono portate da un’impresa di trasporto o di salvataggio. </p>
<p class="absatz man-space-before-4">Con 13 voti contro 12 la Commissione ha deciso di sottoporre il progetto alla propria Camera e di trasmetterlo per parere al Consiglio federale.</p>
<div class="footnotes"><p id="fn-d7e109"><sup><a href="#fnbck-d7e109">3</a></sup><sup></sup>  <a href="https://fedlex.data.admin.ch/eli/cc/2003/510" target="_blank">RS <b>171.10</b></a></p></div>
</div></section><section id="lvl_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_2">2 Situazione iniziale</a>
</h1>
<div class="collapseable">
<section id="lvl_2/lvl_2.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.1">2.1 Sovraccarico dei reparti di pronto soccorso degli ospedali</a>
</h2>
<div class="collapseable">
<p class="absatzvor man-space-before-8">I reparti di pronto soccorso degli ospedali sono una componente essenziale del sistema sanitario svizzero. Offrono un accesso rapido e diretto a prestazioni all’avanguardia e garantiscono una presa a carico celere ed efficace delle urgenze mediche. Costituiscono anche un importante punto di raccordo tra cure ambulatoriali e stazionarie. Mentre alcuni casi possono essere trattati rapidamente in regime ambulatoriale, i pazienti che necessitano di un’assistenza stazionaria possono essere immediatamente trasferiti nei reparti di competenza all’interno dello stesso complesso ospedaliero. Questo punto d’accesso trasversale al sistema sanitario deve essere preservato e garantito, in particolare evitando sovraccarichi e congestioni. Il ricorso ai reparti di pronto soccorso deve articolarsi in un più ampio ventaglio d’accesso al sistema sanitario, consentendo una presa a carico mirata e razionale delle differenti situazioni mediche. Il sistema deve essere in grado di orientare i casi di lieve entità o meno gravi verso altre modalità di presa a carico, per esempio i medici di famiglia, preservando le risorse e la capacità d’accoglienza dei reparti di pronto soccorso degli ospedali per far fronte alle vere urgenze mediche.</p>
<p class="absatz man-space-before-4">Negli ultimi anni, gli attori sul campo hanno ripetutamente segnalato una situazione sempre più tesa nei reparti di pronto soccorso degli ospedali, segnalazioni confermate dai dati statistici a disposizione della Commissione. Il sovraccarico di lavoro mette a dura prova il personale medico e aumenta i tempi d’attesa.</p>
<p class="absatz man-space-before-4">Secondo i dati presentati nel bollettino 64 dell’Osservatorio svizzero della salute (Obsan) in merito al ricorso ai servizi di pronto soccorso in Svizzera<sup><a href="#fn-d7e134" id="fnbck-d7e134">4</a></sup>, nel 2016 il 14 per cento della popolazione residente ha fatto ricorso almeno una volta al pronto soccorso di un ospedale svizzero, per un totale di 1,7 milioni di accessi, ovvero circa 4500 accessi al giorno. È stato osservato che il numero di consultazioni per 1000 abitanti variava fortemente tra un Cantone e l’altro, con un minimo di 53 consultazioni per 1000 abitanti (AI) e un massimo di 296 consultazioni per 1000 abitanti (TI). A livello nazionale, nel 2016 il numero di consultazioni per 1000 abitanti corrispondeva a 197. I dati più recenti a disposizione della Commissione risalgono al 2022 e permettono di osservare un leggero aumento del tasso in questione: nel 2022 corrispondeva a 248 consultazioni per 1000 abitanti, con un picco di 357 consultazioni per 1000 abitanti nel Cantone del Giura<sup><a href="#fn-d7e147" id="fnbck-d7e147">5</a></sup>.</p>
<p class="absatz man-space-before-4">I bambini sotto i sei anni presentano il tasso di ricorso più elevato (418 consultazioni per 1000 abitanti nel 2016, 577 nel 2022<sup><a href="#fn-d7e161" id="fnbck-d7e161">6</a></sup>). Seguono i giovani tra i 19 e i 25 anni (263 consultazioni per 1000 abitanti nel 2016, 324 nel 2022). Il tasso di ricorso si riduce progressivamente con l’avanzare dell’età, fino a raggiungere il livello più basso tra i 46 e gli 85 anni (circa 140 consultazioni per 1000 abitanti nel 2016 e 190 nel 2022).</p>
<p class="absatz man-space-before-4">Per quanto riguarda le spese associate alle consultazioni nei reparti di pronto soccorso degli ospedali, nel 2016 le fatture ammontavano a un totale di 624 milioni di franchi, ovvero al 2,2 per cento delle spese ospedaliere. Nel 2016, in Svizzera l’importo fatturato per una consulenza ammontava mediamente a 382 franchi. Nel 2021 l’importo medio corrispondeva a 371 franchi. Quasi il 79 per cento delle prestazioni fornite nei reparti di pronto soccorso degli ospedali è assunto dall’assicurazione obbligatoria delle cure medico-sanitarie (AOMS)<sup><a href="#fn-d7e175" id="fnbck-d7e175">7</a></sup>.</p>
<p class="absatzvor-kurs man-font-style-italic man-space-before-8 man-text-align-left">Considerazioni sui «casi di lieve entità»</p>
<p class="absatz man-space-before-4">Tra tutte le consultazioni nei reparti di pronto soccorso degli ospedali, è difficile quantificare quelle che potrebbero rientrare tra i «casi di lieve entità». Trattandosi di un termine comune che non è definito né nella legge né nella pratica medica, non è possibile raccogliere i dati corrispondenti. Allo stato attuale, pertanto, non esiste una statistica relativa ai «casi di lieve entità» nei reparti di pronto soccorso degli ospedali. Alcuni elementi consentono comunque di affermare che, specialmente in alcuni Cantoni, questi reparti trattano un numero considerevole di casi di lieve entità.</p>
<p class="absatz man-space-before-4">L’Obsan ha osservato una correlazione tra il tasso di ricorso e il costo medio della consultazione<sup><a href="#fn-d7e191" id="fnbck-d7e191">8</a></sup>. Si può constatare, infatti, come l’importo medio fatturato per ogni consultazione diminuisca proporzionalmente all’aumento del tasso di ricorso. Nei Cantoni in cui il tasso di ricorso è più elevato, il costo medio della consultazione tende a essere più basso. Questo andamento è in parte spiegato da un maggior numero di casi di lieve entità, o semplici, che sono meno costosi.</p>
<p class="absatz man-space-before-4">Nella sua analisi, l’Obsan ha anche osservato che un alto tasso di ricorso è più spesso dovuto alla presenza di utenti frequenti<sup><a href="#fn-d7e206" id="fnbck-d7e206">9</a></sup>. Nel 2016 è stato registrato un totale di 1,7 milioni di consultazioni nei reparti di pronto soccorso da parte di 1,2 milioni di pazienti, equivalenti a una media di 1,3 visite al pronto soccorso per paziente. Quattro pazienti su cinque (78 % nel 2016, 75,9 % nel 2022) ricorrono ai servizi di pronto soccorso una sola volta all’anno. Tuttavia, essi rappresentano poco più della metà di tutte le consultazioni (59 %). Se si fissa una soglia di quattro consultazioni per paziente per classificare gli utenti frequenti, risulta che essi rappresentano una minima parte del totale dei pazienti (2 %), ma che quasi una consultazione su dieci (9 %) può essere attribuita a loro.</p>
<div class="footnotes">
<p id="fn-d7e134"><sup><a href="#fnbck-d7e134">4</a></sup><sup></sup><sup> </sup><sup> </sup>Merçay, C. <i>Le recours aux services d’urgence en Suisse. Description des différences </i><i>cantonales</i> (Obsan Dossier 64) (Bollettino 64 Obsan), Neuchâtel: Osservatorio svizzero della salute, 2018 (disponibile in tedesco e francese).</p>
<p id="fn-d7e147"><sup><a href="#fnbck-d7e147">5</a></sup><sup></sup><sup> </sup><sup> </sup>Haldimann, L. &amp; Merçay, C. (2024). <i>Le recours aux services d’urgence ambulatoires</i> (Bollettino Obsan 10/2024), Neuchâtel: Osservatorio svizzero della salute (disponibile in tedesco e francese).</p>
<p id="fn-d7e161"><sup><a href="#fnbck-d7e161">6</a></sup><sup></sup><sup> </sup><sup> </sup>Dati del 2022: Haldimann, L. &amp; Merçay, C. (2024). <i>Le recours aux services d’urgence ambulatoires</i> (Bollettino Obsan 10/2024), Neuchâtel: Osservatorio svizzero della salute (disponibile in tedesco e francese).</p>
<p id="fn-d7e175"><sup><a href="#fnbck-d7e175">7</a></sup><sup></sup><sup> </sup><sup> </sup>Dati dei pazienti del settore ambulatoriale ospedaliero (PSA 2019), analisi dell’UFSP. </p>
<p id="fn-d7e191"><sup><a href="#fnbck-d7e191">8</a></sup><sup></sup><sup> </sup><sup> </sup>Merçay, C., Ibidem, n. 5.4 <i>Relation entre le coût de la consultation et le recours </i><i>aux urgences</i> (disponibile in tedesco e francese).</p>
<p id="fn-d7e206"><sup><a href="#fnbck-d7e206">9</a></sup><sup></sup><sup> </sup><sup> </sup>Merçay, C., Ibidem, n. 4.3 <i>Relation entre la part d’utilisateurs multiples et le recours aux urgences</i> (disponibile in tedesco e francese).</p>
</div>
</div></section><section id="lvl_2/lvl_2.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.2">2.2 Necessità di agire e obiettivi</a>
</h2>
<div class="collapseable">
<p class="absatzvor man-space-before-8">Sulla base delle considerazioni riportate nel capitolo precedente, la Commissione ritiene che sia necessario agire per ridurre il sovraccarico nei reparti di pronto soccorso degli ospedali, garantendo così il buon funzionamento di questo elemento essenziale del sistema sanitario svizzero.</p>
<p class="absatz man-space-before-4">L’accesso al sistema sanitario deve essere organizzato in maniera razionale e mirata. Per i casi di lieve entità o non gravi, il ricorso ai servizi di pronto soccorso degli ospedali dovrebbe essere un’opzione da considerare in <i>ultima ratio</i>, quando non è disponibile alcuna altra possibilità di presa a carico. In via prioritaria si dovrebbe consultare il medico di famiglia o fare ricorso a un centro di telemedicina gestito da un medico. Per i casi meno gravi, anche rivolgersi a un farmacista potrebbe essere sufficiente. Tale constatazione è confermata dagli stessi pazienti: in un sondaggio realizzato dall’Obsan, più di un terzo dei pazienti che hanno fatto ricorso a un servizio di pronto soccorso ha dichiarato che il proprio caso avrebbe potuto essere trattato dal medico di famiglia, se quest’ultimo fosse stato disponibile<sup><a href="#fn-d7e226" id="fnbck-d7e226">10</a></sup>.</p>
<p class="absatz man-space-before-4">La Commissione ritiene che bisognerebbe orientare meglio i pazienti verso i fornitori di prestazioni di cura più appropriati. La funzione principale dei reparti di pronto soccorso degli ospedali è di consentire una presa a carico rapida ed efficace delle situazioni più gravi e di garantire un accesso alle cure quando tutte le altre opzioni sono impraticabili o insufficienti. L’approccio scelto dalla presente iniziativa parlamentare ha il merito di creare un effetto dissuasivo, dirottando i casi di lieve entità dai reparti di pronto soccorso verso una presa a carico più adeguata e, al contempo, più economica. Le persone interessate dall’iniziativa sono in primo luogo gli utenti frequenti, che si recano al pronto soccorso più volte all’anno.</p>
<p class="absatz man-space-before-4">L’obiettivo è ridurre il carico di lavoro nei reparti di pronto soccorso, quindi la soluzione non deve risultare in procedure amministrative onerose o compiti aggiuntivi per il personale medico e infermieristico.</p>
<div class="footnotes"><p id="fn-d7e226"><sup><a href="#fnbck-d7e226">10</a></sup><sup></sup><sup> </sup><sup> </sup>Dorn, M., <i>Erfahrungen der Wohnbevölkerung ab 18 Jahren mit dem Gesundheitssystem – Situation in der Schweiz und im internationalen Vergleich. Analyse des International Health Policy (IHP) Survey 2023 der amerikanischen Stiftung Commonwealth Fund (CWF)</i> su mandato dell’Ufficio federale della sanità pubblica (UFSP), Neuchâtel: Osservatorio svizzero della salute, Rapporto Obsan 10/2023 (disponibile in tedesco e francese).</p></div>
</div></section><section id="lvl_2/lvl_2.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.3">2.3 Alternative esaminate e opzione scelta</a>
</h2>
<div class="collapseable">
<p class="absatzvor-kurs man-font-style-italic man-space-before-8 man-text-align-left">Elementi di diritto costituzionale e campo d’applicazione della LAMal</p>
<p class="absatz man-space-before-4">L’iniziativa parlamentare chiede l’introduzione di una «tassa» per le persone che si recano al pronto soccorso di un ospedale, prevedendo che il supplemento sia addebitato in aggiunta alle spese associate alla consultazione e che non sia computabile sui costi. Non si tratta pertanto di una tassa amministrativa che, nel senso comune del termine, serve a coprire una spesa dello Stato: poiché l’obiettivo è orientare il comportamento della popolazione e fare in modo che i casi di lieve entità siano indirizzati in primo luogo verso altri fornitori di prestazioni di cura, il supplemento in questione va interpretato come una tassa d’incentivazione.</p>
<p class="absatz man-space-before-4">Occorre inoltre considerare che la «tassa» auspicata dall’iniziativa parlamentare non rientra nel campo d’applicazione della LAMal. Il supplemento non riguarda una prestazione, l’assunzione dei costi, la partecipazione ai costi o l’obbligo di ridurre il danno.</p>
<p class="absatz man-space-before-4">Ai sensi dell’articolo 117 capoverso 1 della Costituzione federale (Cost.)<sup><a href="#fn-d7e252" id="fnbck-d7e252">11</a></sup>, non è consentito introdurre nella LAMal norme che vadano oltre il campo d’applicazione dell’assicurazione malattie. L’iniziativa chiede di introdurre una tassa per ogni consultazione nel pronto soccorso di un ospedale, ma non tutte le persone che si recano al pronto soccorso sono assicurate secondo la LAMal (p. es. i turisti, i pazienti assicurati secondo la legge federale sull’assicurazione contro gli infortuni [LAINF]<sup><a href="#fn-d7e264" id="fnbck-d7e264">12</a></sup> nonché gli assicurati ai sensi della legge federale sull’assicurazione militare [LAM]<sup><a href="#fn-d7e276" id="fnbck-d7e276">13</a></sup>).</p>
<p class="absatz man-space-before-4">Sulla base di queste considerazioni di ordine giuridico e costituzionale, la Commissione ha approfondito due possibili approcci per l’attuazione dell’iniziativa parlamentare.</p>
<p class="absatz man-space-before-4">Un primo approccio, più aderente al testo dell’iniziativa, mirava a introdurre una tassa a effetto disincentivante, pari a 50 franchi, per tutti gli assicurati che si recano nei reparti di pronto soccorso degli ospedali per problemi di lieve entità. Questo avrebbe comportato un’estensione dell’attuale campo d’applicazione della LAMal per mezzo di una modifica della Cost.</p>
<p class="absatz man-space-before-4">Un secondo approccio si basava, invece, sull’idea di sostituire la tassa descritta nel testo dell’iniziativa con un aumento di 50 franchi dell’aliquota percentuale a carico degli assicurati che si recano al pronto soccorso. L’introduzione di un supplemento sotto forma di un aumento della partecipazione ai costi a carico del paziente sarebbe conforme sia al campo d’applicazione della LAMal che alle disposizioni costituzionali. Tale supplemento sarebbe tuttavia applicabile unicamente alle persone assoggettate all’AOMS.</p>
<p class="absatzvor-kurs man-font-style-italic man-space-before-8 man-text-align-left">Nozione di urgenza e di caso di lieve entità</p>
<p class="absatz man-space-before-4">Una seconda difficoltà riguarda le nozioni di «urgenza» e di «caso di lieve entità». L’obiettivo dell’iniziativa è creare un effetto dissuasivo che permetta di dirottare i «casi di lieve entità» verso altre forme di presa a carico, preservando le capacità d’accoglienza dei reparti di pronto soccorso degli ospedali per le vere «urgenze». Peraltro, la nozione di «casi di lieve entità» non è definita né nella legge né nella pratica medica.</p>
<p class="absatz man-space-before-4">La nozione di urgenza<sup><a href="#fn-d7e300" id="fnbck-d7e300">14</a></sup> è stata definita nel quadro di una revisione della LAMal volta ad attuare l’iniziativa del Cantone di Turgovia 16.312 «Complemento all’articolo 64<i>a</i> della legge federale sull’assicurazione malattie concernente l’esecuzione dell’obbligo di pagare i premi da parte degli assicurati». Il nuovo articolo 64<i>a</i> capoverso 7 LAMal, entrato in vigore il 1° gennaio 2024, definisce nel suo terzo e quarto periodo il concetto di urgenza medica come segue:</p>
<p class="absatzkurs man-font-style-italic man-space-before-4">Vi è urgenza medica quando un trattamento non può essere differito. Tale è il caso quando l’assicurato, in assenza di un trattamento immediato, deve temere danni alla salute o la morte, oppure può mettere in pericolo la salute di altre persone.</p>
<p class="absatz man-space-before-4">Se l’obiettivo è dirottare i «casi di lieve entità» dai reparti di pronto soccorso degli ospedali, un possibile approccio è utilizzare una definizione negativa e, quindi, prevedere il pagamento del supplemento per qualsiasi caso che <i>non sia un’urgenza</i> ai sensi dell’articolo 64<i>a</i> capoverso 7 LAMal. Questa variante avrebbe il merito di operare una distinzione tra persone che si recano nei reparti di pronto soccorso degli ospedali per vere urgenze e quelle che vi fanno ricorso per casi di lieve entità, prevedendo il pagamento di un emolumento di 50 franchi unicamente nel secondo scenario. Al contempo, una simile valutazione peserebbe soprattutto sulle spalle dei professionisti della salute, che sarebbero chiamati a giudicare se una persona si è recata al pronto soccorso per una vera urgenza o per un caso di lieve entità. Tale valutazione comporterebbe ulteriori incombenze e formalità amministrative per il personale che opera sul campo, che potrebbero risultare controproducenti nonché fonte di incertezza del diritto per le persone interessate.</p>
<p class="absatz man-space-before-4">La Commissione ha quindi esaminato la possibilità di rinunciare a una distinzione tra «urgenza» e «caso di lieve entità» e di introdurre invece in maniera sistematica un supplemento per ogni consultazione nei reparti di pronto soccorso degli ospedali, soluzione che renderebbe necessario definire in modo esaustivo le esenzioni al supplemento. Evitare una valutazione soggettiva della nozione di urgenza garantirebbe la certezza giuridica di questa misura e non darebbe luogo a ulteriori procedure amministrative per il personale del pronto soccorso.</p>
<p class="absatzvor-kurs man-font-style-italic man-space-before-8 man-text-align-left">Opzione scelta</p>
<p class="absatz man-space-before-4">Dopo aver esaminato due diversi approcci per l’attuazione dell’iniziativa, sulla base di quanto esposto, la Commissione ha deciso di optare per una soluzione che possa essere compatibile con le attuali disposizioni costituzionali e con l’attuale campo d’applicazione della LAMal. Propone quindi di concretizzare la tassa d’incentivazione auspicata dall’iniziativa parlamentare attraverso un incremento mirato dell’aliquota percentuale a carico dell’assicurato per ogni consultazione nei reparti di pronto soccorso degli ospedali. Secondo la Commissione, si tratterebbe di una soluzione pragmatica che garantirebbe un quadro di applicazione chiaro e uniforme. La Commissione ha esaminato due opzioni: una prima variante prevedeva di aumentare l’importo annuo massimo dell’aliquota percentuale di 50 franchi per ogni ricorso non giustificato ai servizi di pronto soccorso degli ospedali. Nella seconda variante, più incisiva, la partecipazione ai costi è concepita nella forma di un supplemento all’aliquota percentuale di 50 franchi, che interverrebbe dunque prima che l’assicurato abbia raggiunto l’importo annuo massimo dell’aliquota percentuale. La variante posta in consultazione, decisa dalla maggioranza della Commissione con 13 voti contro 12, prevedeva l’aumento dell’aliquota percentuale (prima variante). Tuttavia, alla luce dei risultati della consultazione e allo scopo di introdurre un provvedimento con un effetto dissuasivo maggiore, il 10 aprile 2025 la Commissione ha deciso, con 13 voti contro 8 e 4 astensioni, di proporre al Consiglio nazionale la variante più incisiva, ovvero l’applicazione di un supplemento all’aliquota percentuale. </p>
<p class="absatz man-space-before-4">La Commissione ha inoltre rinunciato alla distinzione tra vere «urgenze» e «casi di lieve entità», che avrebbe prodotto incertezza giuridica e aumentato il carico di lavoro del personale medico e infermieristico. Il meccanismo di base del provvedimento consisterà di conseguenza in un incremento sistematico dell’aliquota percentuale per ogni consultazione nel pronto soccorso di un ospedale, indipendentemente dall’urgenza o entità del caso trattato. Una volta stabilito questo principio di base, la Commissione ha determinato in modo esaustivo le eccezioni al pagamento del supplemento. Sarà esentato chi si reca al pronto soccorso di un ospedale dopo aver consultato un medico, un centro di telemedicina o un farmacista: questi pazienti contattano infatti dapprima un altro fornitore di prestazioni di cura, coerentemente con l’obiettivo dell’iniziativa, ovvero dirottare i casi di lieve entità verso altre forme di assistenza medica. Saranno esentati altresì i bambini e i giovani fino ai 18 anni e le donne incinte. Visti i risultati della consultazione, il 10 aprile 2025 la Commissione ha deciso, con 20 voti contro 4 e 1 astensione, di ampliare l’elenco delle eccezioni, prevedendo che il supplemento non sarà applicato neppure alle persone che sono indirizzate al reparto di pronto soccorso di un ospedale con richiesta scritta emessa per il tramite di un numero cantonale per le urgenze o che vi sono portate da un’impresa di trasporto o di salvataggio.</p>
<p class="absatz man-space-before-4">La Commissione non intende introdurre questo sistema in tutta la Svizzera, bensì prevederne la possibilità nel quadro legale federale e quindi delegare la scelta ai Cantoni. Tale soluzione è compatibile con la concezione del sistema sanitario svizzero, che conferisce ai Cantoni ampie competenze in materia di pianificazione e di organizzazione dell’assistenza sanitaria e consente di tenere conto delle notevoli differenze cantonali in termini di ricorso ai reparti di pronto soccorso.</p>
<div class="footnotes">
<p id="fn-d7e252"><sup><a href="#fnbck-d7e252">11</a></sup><sup></sup><sup> </sup><sup> </sup><a href="https://fedlex.data.admin.ch/eli/cc/1999/404" target="_blank">RS <b>101</b></a></p>
<p id="fn-d7e264"><sup><a href="#fnbck-d7e264">12</a></sup><sup></sup><sup> </sup><sup> </sup><a href="https://fedlex.data.admin.ch/eli/cc/1982/1676_1676_1676" target="_blank">RS <b>832.20</b></a></p>
<p id="fn-d7e276"><sup><a href="#fnbck-d7e276">13</a></sup><sup></sup><sup> </sup><sup> </sup><a href="https://fedlex.data.admin.ch/eli/cc/1993/3043_3043_3043" target="_blank">RS <b>833.1</b></a></p>
<p id="fn-d7e300"><sup><a href="#fnbck-d7e300">14</a></sup><sup></sup><sup> </sup><sup> </sup>I termini «urgenza» e «caso d’urgenza» figuravano già nella LAMal (p. es. art. 41 cpv. 3 e 3<sup>bis</sup> LAMal).</p>
</div>
</div></section><section id="lvl_2/lvl_2.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.4">2.4 Procedura di consultazione</a>
</h2>
<div class="collapseable">
<p class="absatzvor man-space-before-8">La procedura di consultazione sul progetto preliminare e sul rapporto esplicativo si è svolta dal 27 settembre 2024 fino al 10 gennaio 2025. La Commissione ha interpellato 141 autorità e organizzazioni. Complessivamente sono pervenuti 75 pareri scritti (inclusi 20 pareri di partecipanti non interpellati), riportati sinteticamente qui appresso<sup><a href="#fn-d7e339" id="fnbck-d7e339">15</a></sup>.</p>
<p class="absatz man-space-before-4">La maggior parte dei partecipanti alla consultazione condivide l’obiettivo di sgravare i reparti di pronto soccorso rafforzando la consapevolezza dei costi negli assicurati. In linea di principio le misure che mirano a contribuire a un contenimento dei costi per il tramite di un’organizzazione più efficiente dell’assistenza sanitaria riscuotono ampi consensi. La maggioranza dei partecipanti respinge tuttavia la soluzione concreta proposta nel progetto preliminare, in particolare poiché non è convinta che il rapporto costi-benefici risulterebbe positivo e poiché teme un notevole aumento dell’onere amministrativo. Numerosi partecipanti alla consultazione criticano le conseguenze di ordine etico, considerato che la soluzione proposta andrebbe a scapito soprattutto delle persone in situazioni socialmente svantaggiate e dei malati cronici e rischierebbe per motivi finanziari di dissuadere tali persone dall’usufruire delle cure necessarie. La rinuncia a recarsi tempestivamente nel reparto di pronto soccorso di un ospedale potrebbe avere un impatto negativo sulla salute di queste persone e di conseguenza sui costi della sanità. Alcuni partecipanti alla consultazione temono che il progetto farebbe aumentare ulteriormente il già elevato carico lavorativo degli studi medici, in quanto attribuisce loro il nuovo compito di indirizzare i pazienti al pronto soccorso. Altri partecipanti criticano il fatto che in caso di infortunio i pazienti verrebbero trattati diversamente a seconda se il loro caso sottostà alla LAMal o alla LAINF e che anche i turisti, esclusi dal campo d’applicazione dell’AOMS, non sarebbero interessati dalla nuova normativa. Molti partecipanti alla consultazione ritengono infine che ci siano alternative migliori che andrebbero esaminate prioritariamente, come l’istituzione di servizi telefonici di consulenza e indirizzamento dei pazienti oppure di ambulatori di medicina di famiglia per le urgenze interni agli ospedali con funzione di primo interlocutore, oppure il miglioramento dell’alfabetizzazione sanitaria dei pazienti. </p>
<p class="absatz man-space-before-4">La maggior parte dei Cantoni e la Conferenza svizzera delle direttrici e dei direttori cantonali della sanità, come pure le associazioni dei Comuni, delle Città e delle regioni di montagna, le associazioni nazionali dell’economia, le organizzazioni dei consumatori, dei <span class="man-font-weight-normal">pazienti</span> e dei fornitori di prestazioni consultate respingono il progetto preliminare. Tra i partiti, il Partito socialista svizzero, I Verdi e la Lista alternativa sono contrari al progetto. Tra gli assicuratori e le loro organizzazioni settoriali, Groupe Mutuel e Curafutura si oppongono al progetto.</p>
<p class="absatz man-space-after-5">Sono favorevoli i Cantoni AR, BE, GL, TI e ZH, il Partito verde liberale svizzero (PVL), il partito PLR.I Liberali Radicali (PLR) e l’Unione democratica di centro (UDC), come pure Santésuisse e l’Associazione svizzera delle reti di medici (Medswissnet). La maggior parte degli ambienti favorevoli (BE, GL, TI, FDP, Santésuisse, Medswissnet) auspica una soluzione uniforme a livello federale, giacché ritiene che un’applicazione diversa a seconda dei Cantoni risulterebbe troppo complicata e sarebbe difficile da giustificare nei confronti della popolazione. La maggioranza dei sostenitori (PVL, PLR, UDC, santésuisse, Medswissnet) appoggia inoltre la variante alternativa che prevede un supplemento all’aliquota da versare sin dal momento in cui il paziente esaurisce la propria franchigia, ritenendo che essa avrebbe un effetto dissuasivo notevolmente superiore.</p>
<div class="footnotes"><p id="fn-d7e339"><sup><a href="#fnbck-d7e339">15</a></sup><sup></sup>  Rapporto sui risultati della consultazione. Iv. Pa. 17.480, consultabile all’indirizzo: www.admin.ch &gt; Diritto federale &gt; Procedure di consultazione &gt; Procedure di consultazione concluse &gt; 2024 &gt; Parl &gt; Consultazione 2024/84; oppure: www.parlamento.ch &gt; Curia Vista &gt; 17.480 &gt; Rapporti di consultazione.</p></div>
</div></section>
</div></section><section id="lvl_3"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_3">3 Punti essenziali del progetto</a>
</h1>
<div class="collapseable">
<section id="lvl_3/lvl_3.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.1">3.1 Competenza dei Cantoni di introdurre un supplemento all’aliquota percentuale di 50 franchi al massimo per ogni consultazione nel pronto soccorso di un ospedale</a>
</h2>
<div class="collapseable">
<p class="absatzvor man-space-before-8" msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Secondo il diritto vigente, la partecipazione ai costi degli assicurati comprende un importo fisso per anno (franchigia) e il 10 per cento dei costi eccedenti la franchigia (aliquota percentuale)<sup><a href="#fn-d7e361" id="fnbck-d7e361">16</a></sup> e presenta un tetto massimo, cioè non può eccedere la somma della franchigia<sup><a href="#fn-d7e371" id="fnbck-d7e371">17</a></sup> e dell’aliquota percentuale<sup><a href="#fn-d7e384" id="fnbck-d7e384">18</a></sup>. Il Consiglio federale stabilisce l’importo annuo massimo dell’aliquota percentuale<sup><a href="#fn-d7e395" id="fnbck-d7e395">19</a></sup>, attualmente pari a 700 franchi per gli adulti e i giovani adulti<sup><a href="#fn-d7e405" id="fnbck-d7e405">20</a></sup>. Di conseguenza, secondo il diritto vigente, la partecipazione dell’assicurato ai costi sostenuti dall’AOMS può ammontare al massimo all’importo della franchigia scelta sommato all’aliquota percentuale di 700 franchi.</p>
<p class="absatz man-space-before-4">Il progetto crea la base giuridica per applicare un supplemento di 50 franchi al massimo all’aliquota percentuale a carico dell’assicurato per ogni ricorso al pronto soccorso di un ospedale se l’assicurato non dispone di una richiesta di trasferimento scritta emessa da un medico, un centro di telemedicina, un farmacista o per il tramite di un numero cantonale per le urgenze. Il supplemento ha lo scopo di rafforzare la consapevolezza dei costi e la responsabilità individuale degli assicurati. La Commissione ritiene che la prospettiva di dover contribuire con un’aliquota percentuale maggiorata in base al ricorso alle prestazioni sanitarie durante l’anno dissuaderà gli assicurati dal recarsi nei reparti di pronto soccorso degli ospedali per casi di lieve entità.</p>
<p class="absatz man-space-before-4">Nel quadro della partecipazione ai costi, l’assicurato dovrà versare il supplemento non appena esaurisce la franchigia, a prescindere dall’aliquota percentuale già corrisposta. Nel 2022, il 45 per cento degli assicurati aveva una franchigia di 300 e il 35 per cento di 2500 franchi; molto meno numerosi erano gli assicurati con franchigie per importi da 500 a 2000 franchi. Sempre in tale anno la franchigia è stata esaurita dal 90 per cento degli assicurati con una franchigia di 300 franchi e da soltanto il 10 per cento degli assicurati con una franchigia di 2500 franchi. Sulla media di tutte le franchigie, la franchigia è stata esaurita da quasi il 54 per cento degli assicurati, che quindi sarebbero stati potenzialmente interessati da un supplemento all’aliquota<sup><a href="#fn-d7e429" id="fnbck-d7e429">21</a></sup>. La Commissione constata che la rinuncia a una consultazione nel pronto soccorso di un ospedale contribuisca a ridurre il carico di lavoro di tali reparti e che le prestazioni sanitarie per i casi meno gravi possano essere fornite in modo più efficiente ed economico da altri fornitori di prestazioni.</p>
<p class="absatz man-space-before-4">La scelta di introdurre un supplemento all’aliquota percentuale sarà delegata ai Cantoni. Tale soluzione è compatibile con la concezione del sistema sanitario svizzero, che conferisce ai Cantoni ampie competenze in materia di pianificazione e di organizzazione dell’assistenza sanitaria<sup><a href="#fn-d7e439" id="fnbck-d7e439">22</a></sup> e consente di tenere conto delle principali differenze cantonali nel ricorso ai servizi di pronto soccorso degli ospedali. I Cantoni devono garantire, mediante campagne d’informazione sul tema, che gli assicurati comprendano appieno la nuova normativa e le eventuali differenze su base cantonale.</p>
<p class="absatz man-space-before-4">La nuova normativa si applicherà al ricorso a tutti i reparti di pronto soccorso degli ospedali autorizzati in Svizzera conformemente all’articolo 39 capoverso 1 LAMal.</p>
<p class="absatz man-space-before-4">Per un’illustrazione degli effetti, si vedano gli esempi di calcolo basati su scenari concreti nel capitolo 4 della nota breve dell’UFSP del 26 marzo 2024 sul confronto delle proposte di attuazione (variante 2)<sup><a href="#fn-d7e455" id="fnbck-d7e455">23</a></sup>.</p>
<div class="footnotes">
<p id="fn-d7e361"><sup><a href="#fnbck-d7e361">16</a></sup><sup></sup><sup> </sup><sup> </sup>Art. 64 cpv. 2 lett. a e b LAMal</p>
<p id="fn-d7e371"><sup><a href="#fnbck-d7e371">17</a></sup><sup></sup><sup> </sup>La franchigia dell’assicurazione ordinaria per gli adulti e i giovani adulti ammonta a 300 franchi (cfr. art. 103 cpv. 1 dell’ordinanza sull’assicurazione malattie [OAMal; <a href="https://fedlex.data.admin.ch/eli/cc/1995/3867_3867_3867" target="_blank">RS <b>832.102</b></a>]). Le franchigie opzionali ammontano a 500, 1000, 1500, 2000 e 2500 franchi (cfr. art. 93 cpv. 1 OAMal).</p>
<p id="fn-d7e384"><sup><a href="#fnbck-d7e384">18</a></sup><sup></sup><sup> </sup><sup> </sup><i>Basler Kommentar zum KVG/KVAG</i>, 2020, art. 64 n. 6. La partecipazione ai costi comprende inoltre un contributo ai costi di degenza ospedaliera di 15 franchi al giorno (cfr. art. 64 cpv. 5 LAMal).</p>
<p id="fn-d7e395"><sup><a href="#fnbck-d7e395">19</a></sup><sup></sup><sup> </sup><sup> </sup>Art. 64 cpv. 3 LAMal</p>
<p id="fn-d7e405"><sup><a href="#fnbck-d7e405">20</a></sup><sup></sup> Art. 103 cpv. 2 LAMal. Per determinate prestazioni, il Consiglio federale può prevedere una partecipazione ai costi più alta (art. 64 cpv. 6 LAMal). Il diritto vigente prevede un’aliquota percentuale più alta, pari al 40 per cento dei costi eccedenti la franchigia, solo per i preparati originali se è disponibile anche un generico o un medicamento biosimilare (art. 104<i>a</i> cpv 1<sup>bis</sup> OAMal in combinato disposto con l’art. 38<i>a</i> cpv 1 dell’ordinanza del DFI sulle prestazioni dell’assicurazione obbligatoria delle cure medico-sanitarie; [OPre; <a href="https://fedlex.data.admin.ch/eli/cc/1995/4964_4964_4964" target="_blank">RS <b>832.112.31</b></a>]). Se l’aliquota percentuale è aumentata, l’ammontare che supera il tasso stabilito nella legge conta solo per metà nel calcolo dell’importo massimo di 700 franchi (art. 104<i>a</i> cpv. 2 OAMal). Pertanto, la partecipazione ai costi massima a fronte di una franchigia di 300 franchi per anno civile corrisponde a 1000 franchi. A fronte di una franchigia di 2500 franchi, la partecipazione ai costi massima per anno civile corrisponde a 3200 franchi.</p>
<p id="fn-d7e429"><sup><a href="#fnbck-d7e429">21</a></sup><sup></sup>  EFIND2022, costi secondo la data di trattamento, data di riferimento: 30.4.2023 (disponibile in tedesco e francese). </p>
<p id="fn-d7e439"><sup><a href="#fnbck-d7e439">22</a></sup><sup></sup>  Per esempio, in caso di mancato pagamento dei premi, non tutti i Cantoni utilizzano gli elenchi previsti dall’articolo 64<i>a</i> LAMal. Conformemente all’articolo 64<i>a</i> capoverso 7 LAMal, i Cantoni hanno la possibilità di registrare in un elenco gli assicurati che non pagano i premi nonostante l’esecuzione. L’assicuratore-malattie sospende l’assunzione dei costi delle prestazioni fornite a questi assicurati, salvo nei casi d’urgenza medica.</p>
<p id="fn-d7e455"><sup><a href="#fnbck-d7e455">23</a></sup><sup></sup>  Disponibile (in tedesco e francese) su <a href="https://www.parlament.ch/centers/documents/fr/Comparaison%20des%20propositions%20de%20mises%20en%20oeuvre%20-%20Note%20de%20l'OFSP%20du%2026%20mars%202024.pdf" target="_blank">
				www.parlamento.ch
			</a> &gt; Curia Vista &gt; 17.480 &gt; Documenti delle commissioni pubblici / Altri rapporti &gt; <a href="https://www.parlament.ch/centers/documents/fr/Comparaison%20des%20propositions%20de%20mises%20en%20oeuvre%20-%20Note%20de%20l'OFSP%20du%2026%20mars%202024.pdf" target="_blank">
				Comparaison des propositions de mises en œuvre – Note de l’OFSP du 26 mars 2024.
			</a></p>
</div>
</div></section><section id="lvl_3/lvl_3.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.2">3.2 Campo d’applicazione ed esenzioni dal supplemento all’aliquota percentuale</a>
</h2>
<div class="collapseable">
<p class="absatzvor man-space-before-8">La normativa proposta si applicherà unicamente alle persone assoggettate all’AOMS e domiciliate in un Cantone che ha introdotto il supplemento all’aliquota percentuale. I pazienti che si recano nei reparti di pronto soccorso degli ospedali sulla base di un’assicurazione ai sensi della LAINF o della LAM non saranno interessati dalla normativa.</p>
<p class="absatz man-space-before-4">Saranno esentati dal supplemento le donne incinte (durante la gravidanza e fino a otto settimane dopo il parto), i bambini e i giovani fino ai 18 anni, gli assicurati indirizzati al pronto soccorso di un ospedale con richiesta scritta di un medico, un centro di telemedicina, un farmacista o emessa per il tramite di un numero cantonale per le urgenze, come pure le persone che vi sono portate da un’impresa di trasporto o di salvataggio.</p>
<section id="lvl_3/lvl_3.2/lvl_3.2.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_3/lvl_3.2/lvl_3.2.1">3.2.1 Minorenni</a>
</h3>
<div class="collapseable">
<p class="absatzvor man-space-before-8">I minorenni saranno esentati.</p>
<p class="absatz man-space-before-4">L’aliquota a loro carico è pari alla metà di quella prevista per gli adulti<sup><a href="#fn-d7e480" id="fnbck-d7e480">24</a></sup>. La graduazione secondo i gruppi d’età è effettuata in base all’anno di nascita<sup><a href="#fn-d7e490" id="fnbck-d7e490">25</a></sup>.</p>
<div class="footnotes">
<p id="fn-d7e480"><sup><a href="#fnbck-d7e480">24</a></sup><sup></sup><sup> </sup><sup> </sup>Art. 64 cpv. 4 LAMal</p>
<p id="fn-d7e490"><sup><a href="#fnbck-d7e490">25</a></sup><sup></sup><sup> </sup><sup> </sup>Art. 91 cpv. 3 OAMal</p>
</div>
</div></section><section id="lvl_3/lvl_3.2/lvl_3.2.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_3/lvl_3.2/lvl_3.2.2">3.2.2 Donne incinte</a>
</h3>
<div class="collapseable">
<p class="absatzvor man-space-before-8">Le donne incinte saranno esentate dal supplemento all’aliquota percentuale. In virtù dell’articolo 64 capoverso 7 lettera a LAMal, le prestazioni specifiche di maternità indicate nell’articolo 29 capoverso 2 LAMal sono esentate dalla partecipazione ai costi sin dall’inizio della gravidanza. Secondo il diritto vigente non può inoltre essere riscossa alcuna partecipazione ai costi per le prestazioni atte a diagnosticare o a curare una malattia fornite a partire dalla tredicesima settimana di gravidanza, durante il parto e fino a otto settimane dopo il parto (art. 64 cpv. 7 lett. b LAMal). Nel quadro della modifica della LAMal<sup><a href="#fn-d7e504" id="fnbck-d7e504">26</a></sup> relativa alle misure di contenimento dei costi (Pacchetto 2) l’esenzione dalla partecipazione ai costi non inizierà più dalla tredicesima settimana di gravidanza, ma già dall’inizio della stessa stabilito da un medico o da una levatrice. Per motivi di certezza del diritto, nei casi in cui una donna incinta ricorre ai servizi del pronto soccorso di un ospedale è ragionevole applicare la stessa definizione di inizio della gravidanza quale criterio per l’esenzione dal supplemento all’aliquota percentuale secondo il presente progetto.</p>
<div class="footnotes"><p id="fn-d7e504"><sup><a href="#fnbck-d7e504">26</a></sup><sup></sup>  <a href="https://fedlex.data.admin.ch/eli/fga/2022/2428" target="_blank">FF <b>2022</b> 2428</a>, Legge federale sull’assicurazione malattie (LAMal) (Misure di contenimento dei costi – Pacchetto 2); <a href="https://www.parlament.ch/it/ratsbetrieb/suche-curia-vista/geschaeft?AffairId=20220062" target="_blank">				www.parlamento.ch			</a> &gt; Curia Vista &gt; 22.062. </p></div>
</div></section><section id="lvl_3/lvl_3.2/lvl_3.2.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_3/lvl_3.2/lvl_3.2.3">3.2.3 Persone portate da un’impresa di trasporto o di salvataggio</a>
</h3>
<div class="collapseable"><p class="absatzvor man-space-before-8">Anche le persone che sono portate nel reparto di pronto soccorso di un ospedale da un’impresa di trasporto o di salvataggio saranno esentate dal supplemento all’aliquota percentuale, poiché si può ragionevolmente ipotizzare un’urgenza medica. Nel caso in cui il trasporto avvenga in ambulanza si è chiaramente in presenza di una situazione in cui la vita del paziente è a rischio.</p></div></section><section id="lvl_3/lvl_3.2/lvl_3.2.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_3/lvl_3.2/lvl_3.2.4">3.2.4 Persone munite di richiesta scritta</a>
</h3>
<div class="collapseable">
<p class="absatzvor man-space-before-8">Il progetto prevede lo strumento della richiesta di trasferimento scritta. La forma scritta non è retta dalle norme del Codice delle obbligazioni (CO)<sup><a href="#fn-d7e528" id="fnbck-d7e528">27</a></sup>.</p>
<p class="absatz man-space-before-4">La richiesta di trasferimento al pronto soccorso di un ospedale non costituisce una «prescrizione» medica ai sensi della LAMal, ma lo strumento con cui uno specialista (medico inviante, farmacista), dopo aver effettuato un esame preliminare o eventuali diagnosi e trattamenti nel proprio settore di competenza, indirizza il paziente a un altro specialista.</p>
<section id="lvl_3/lvl_3.2/lvl_3.2.4/lvl_3.2.4.1"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_3/lvl_3.2/lvl_3.2.4/lvl_3.2.4.1">3.2.4.1 Richiesta emessa dal medico</a>
</h4>
<div class="collapseable">
<p class="absatzvor man-space-before-8">La legge sulle professioni mediche (LPMed)<sup><a href="#fn-d7e545" id="fnbck-d7e545">28</a></sup> autorizza il medico a formulare diagnosi e a proporre un trattamento appropriato delle turbe della salute<sup><a href="#fn-d7e556" id="fnbck-d7e556">29</a></sup>. Conformemente all’articolo 25 LAMal, l’assicurazione obbligatoria delle cure medico-sanitarie assume i costi di tali prestazioni, a condizione che siano fornite da un medico o da un istituto che dispensa cure ambulatoriali effettuate da medici autorizzati a esercitare a carico dell’AOMS, ai sensi dell’articolo 35 capoverso 2 lettere a ed n LAMal. Le condizioni per l’autorizzazione sono elencate all’articolo 38 dell’ordinanza sull’assicurazione malattie (OAMal)<sup><a href="#fn-d7e564" id="fnbck-d7e564">30</a></sup> per i medici e all’articolo 39 OAMal per gli istituti che dispensano cure ambulatoriali effettuate da medici.</p>
<p class="absatz man-space-before-4">L’autorizzazione riguarda anche la valutazione medica e il trasferimento di una persona al pronto soccorso di un ospedale. Queste prestazioni sono rimunerate secondo le disposizioni legali e le normative tariffali applicabili (TARMED).</p>
<div class="footnotes">
<p id="fn-d7e545"><sup><a href="#fnbck-d7e545">28</a></sup><sup></sup>  <a href="https://fedlex.data.admin.ch/eli/cc/2007/537" target="_blank">RS <b>811.11</b></a></p>
<p id="fn-d7e556"><sup><a href="#fnbck-d7e556">29</a></sup><sup></sup>  Art. 8 lett. b LPMed</p>
<p id="fn-d7e564"><sup><a href="#fnbck-d7e564">30</a></sup><sup></sup>  <a href="https://fedlex.data.admin.ch/eli/cc/1995/3867_3867_3867" target="_blank">RS <b>832.102</b></a></p>
</div>
</div></section><section id="lvl_3/lvl_3.2/lvl_3.2.4/lvl_3.2.4.2"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_3/lvl_3.2/lvl_3.2.4/lvl_3.2.4.2">3.2.4.2 Richiesta emessa dal medico di un centro di telemedicina</a>
</h4>
<div class="collapseable"><p class="absatzvor man-space-before-8">Per centri di telemedicina si intendono generalmente istituti gestiti da medici nei quali operano anche altri professionisti, in particolare infermieri. Conformemente alle disposizioni legali, tuttavia, la competenza di formulare diagnosi e di indirizzare i pazienti ai reparti di pronto soccorso degli ospedali spetta ai medici. Per quanto riguarda l’autorizzazione nell’ambito dell’AOMS, si applicano le stesse condizioni indicate al numero 3.2.4.1.</p></div></section><section id="lvl_3/lvl_3.2/lvl_3.2.4/lvl_3.2.4.3"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_3/lvl_3.2/lvl_3.2.4/lvl_3.2.4.3">3.2.4.3 Richiesta emessa dal farmacista</a>
</h4>
<div class="collapseable">
<p class="absatzvor man-space-before-8">La LPMed stabilisce che il farmacista contribuisce alla promozione e alla salvaguardia della salute come pure alla prevenzione delle malattie e dispone di conoscenze di base adeguate concernenti la diagnosi e la cura delle turbe della salute e delle malattie frequenti<sup><a href="#fn-d7e585" id="fnbck-d7e585">31</a></sup>. Attualmente, la LAMal non prevede che i farmacisti forniscano prestazioni di diagnosi e cura come, per esempio, indirizzare un paziente al pronto soccorso di un ospedale. Tali prestazioni fornite dai farmacisti non sono quindi coperte dall’AOMS.</p>
<div class="footnotes"><p id="fn-d7e585"><sup><a href="#fnbck-d7e585">31</a></sup><sup></sup>  <a href="Art%20.%C2%A09%20lett.%C2%A0j%20LPMed" target="_blank">
				Art
				. 9 lett. j LPMed
			</a></p></div>
</div></section><section id="lvl_3/lvl_3.2/lvl_3.2.4/lvl_3.2.4.4"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_3/lvl_3.2/lvl_3.2.4/lvl_3.2.4.4">3.2.4.4 Richiesta emessa per il tramite di un numero cantonale per le urgenze</a>
</h4>
<div class="collapseable"><p class="absatzvor man-space-before-8">Occorre prevedere anche la possibilità che la richiesta scritta sia emessa per il tramite di un numero cantonale per le urgenze. Considerato però che a tali numeri rispondono professionisti vari, conformemente alle disposizioni legali la competenza in materia di diagnosi ed eventuale trasferimento a un reparto di pronto soccorso di un ospedale spetta, come per i centri di telemedicina, ai soli medici. </p></div></section><section id="lvl_3/lvl_3.2/lvl_3.2.4/lvl_3.2.4.5"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_3/lvl_3.2/lvl_3.2.4/lvl_3.2.4.5">3.2.4.5 Responsabilità</a>
</h4>
<div class="collapseable">
<p class="absatzvor man-space-before-8">Un medico è soggetto sia alla responsabilità contrattuale, quando non adempie correttamente ai propri doveri, che alla responsabilità per atti illeciti, quando lede un diritto assoluto del paziente in ambito terapeutico<sup><a href="#fn-d7e603" id="fnbck-d7e603">32</a></sup>.</p>
<p class="absatz man-space-before-4">Per far valere la responsabilità civile devono essere soddisfatte tre condizioni:</p>
<dl class="man-space-after-0">
<dt class="man-space-before-4">1. </dt>
<dd class="man-space-before-4">il professionista della salute ha violato il suo obbligo di diligenza;</dd>
<dt class="man-space-before-4">2. </dt>
<dd class="man-space-before-4">il paziente ha subito un danno;</dd>
<dt class="man-space-before-4">3. </dt>
<dd class="man-space-before-4">esiste un nesso causale tra la violazione dell’obbligo di diligenza e il danno subito.</dd>
</dl>
<p class="absatz man-space-before-4">L’eventuale violazione dell’obbligo di diligenza è trattata in una procedura civile<sup><a href="#fn-d7e636" id="fnbck-d7e636">33</a></sup>. Occorre determinare se, nelle circostanze indagate, l’azione o l’omissione da parte del professionista della salute possa essere considerata una negligenza. La situazione è simile a quella in cui un medico di base o un farmacista indirizzano un paziente a uno specialista: in tali casi si applicano gli stessi principi di diligenza e responsabilità.</p>
<p class="absatz man-space-before-4">La LPMed richiede espressamente ai medici di concludere un’assicurazione di responsabilità civile professionale in base al genere e all’entità dei rischi connessi alla propria attività. Inoltre, la Federazione dei medici svizzeri (FMH) esige che i medici dispongano di un’assicurazione che copra le potenziali richieste di risarcimento derivanti dalla responsabilità professionale. Un medico che esercita senza assicurazione di responsabilità civile professionale viola quindi direttamente i suoi obblighi professionali.</p>
<p class="absatz man-space-before-4">Al pari del medico, anche il farmacista è tenuto a rispettare l’obbligo di diligenza. Inoltre, anch’egli è assoggettato all’articolo 40 lettera h LPMed, che richiede di concludere un’assicurazione di responsabilità civile professionale commisurata al genere e all’entità dei rischi connessi alla propria attività, salvo se l’esercizio dell’attività è disciplinato dal diritto in materia di responsabilità dello Stato.</p>
<div class="footnotes">
<p id="fn-d7e603"><sup><a href="#fnbck-d7e603">32</a></sup>  Bonnard, Y., Ciola-Dutoit, S., Schorno, D. <i>Partage du travail et responsabilités </i><i>en clinique</i><i> </i><i>privée</i><i>,</i> AJP/PJA 11/2010, pag. 1401 segg.</p>
<p id="fn-d7e636"><sup><a href="#fnbck-d7e636">33</a></sup><sup></sup>  DTF <b>133</b> III 121</p>
</div>
</div></section><div class="footnotes"><p id="fn-d7e528"><sup><a href="#fnbck-d7e528">27</a></sup><sup></sup>  <a href="https://fedlex.data.admin.ch/eli/cc/27/317_321_377" target="_blank">RS <b>220</b></a></p></div>
</div></section>
</div></section><section id="lvl_3/lvl_3.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.3">3.3 Attuazione</a>
</h2>
<div class="collapseable">
<p class="absatzvor man-space-before-8">Conformemente all’articolo 96 LAMal, il Consiglio federale emana le disposizioni necessarie all’esecuzione della legge. Queste dovranno specificare quale normativa si applica quando un assicurato, nel corso dell’anno, diventa soggetto all’obbligo assicurativo in un altro Cantone nel quale si applicano norme diverse in materia di supplemento all’aliquota percentuale in caso di ricorso al pronto soccorso di un ospedale.</p>
<p class="absatz man-space-before-4">Le disposizioni d’esecuzione dovranno inoltre disciplinare le modalità per la trasmissione della richiesta di trasferimento scritta dal professionista al pronto soccorso e successivamente all’assicuratore, affinché quest’ultimo possa tenerne conto al momento della contabilizzazione delle prestazioni. Come già menzionato, la forma scritta non è retta dalle norme del CO e necessita pertanto di una definizione a livello di ordinanza.</p>
<p class="absatz man-space-before-4">Occorre garantire che tutti i professionisti autorizzati a indirizzare i pazienti al pronto soccorso, inclusi quelli che esercitano in Cantoni che non hanno introdotto il supplemento, siano a conoscenza della condizione della richiesta di trasferimento scritta. In altre parole, tutti i medici, i centri di telemedicina, i farmacisti e i numeri per le urgenze attivi in Svizzera dovranno conoscere la normativa e saperla applicare, anche se nel Cantone in cui operano non è stata introdotta. È infatti ipotizzabile che una persona domiciliata in un Cantone che applica il supplemento all’aliquota percentuale debba chiedere il trasferimento al pronto soccorso ospedaliero a un professionista che esercita in un Cantone nel quale tale supplemento non è previsto. Allo stesso modo, tutti gli ospedali, inclusi quelli dei Cantoni che non prevedono il supplemento, dovranno essere in grado di inoltrare la richiesta di trasferimento scritta all’assicuratore-malattie, all’occorrenza anche accludendola direttamente alla fattura.</p>
</div></section><section id="lvl_3/lvl_3.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.4">3.4 Proposte di minoranza</a>
</h2>
<div class="collapseable">
<section id="lvl_3/lvl_3.4/lvl_3.4.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_3/lvl_3.4/lvl_3.4.1">3.4.1 Non entrata in materia</a>
</h3>
<div class="collapseable">
<p class="absatzvor man-space-before-8">Una minoranza (Hess Lorenz, Crottaz, Durrer, Gysi Barbara, Meyer Mattea, Piller Carrard, Prelicz-Huber, Roduit, Rumy, Weichelt, Wyss) propone di non entrare in materia sul progetto. Ritiene che sarebbe inefficace giacché, per timore delle conseguenze giuridiche, i fornitori di prestazione abilitati raramente respingeranno la richiesta di un paziente di essere indirizzato al pronto soccorso. Peraltro, se anche un fornitore di prestazione si rifiutasse di dare seguito alla richiesta, il paziente si rivolgerà ad altri fornitori fino a ottenere il trasferimento desiderato. Inoltre, anche le conseguenze giuridiche sui diritti dei pazienti e sugli aspetti legati alla responsabilità dei farmacisti non sarebbero chiare. A ciò si aggiunge che, poiché la proposta di legge non distingue fra casi di lieve entità e casi gravi, il supplemento all’aliquota percentuale andrebbe riscosso anche nei casi in cui il soggiorno ambulatoriale è dovuto ad esempio a un’emergenza che si verifica di notte e per la quale il paziente non ha potuto ottenere una richiesta di trasferimento da parte di un centro di telemedicina, di un farmacista o di un medico, nonostante sia evidente che non si tratta di un caso di poca entità. La minoranza teme che il progetto causerebbe elevati oneri amministrativi senza che ne derivi un potenziale di risparmio e comporterebbe rischi finanziari. In particolare, non sarebbero chiare le conseguenze finanziarie dovute all’istituzione di servizi medici di picchetto disponibili 24 ore su 24 e della possibilità per i farmacisti di contabilizzare nuove prestazioni.</p>
<p class="absatz man-space-before-4">La minoranza ritiene che l’aumento della partecipazione ai costi dei pazienti non sia una soluzione efficace per ridurre il carico nei reparti di pronto soccorso degli ospedali. A suo parere occorre invece informare la popolazione sulle possibilità di trattamento alternative e rafforzare le cure mediche di base nelle regioni di periferia, segnatamente intensificando gli sforzi per rimediare alla carenza di personale specializzato.</p>
</div></section><section id="lvl_3/lvl_3.4/lvl_3.4.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_3/lvl_3.4/lvl_3.4.2">3.4.2 Nessuna delega ai Cantoni</a>
</h3>
<div class="collapseable"><p class="absatzvor man-space-before-8">La minoranza I (Rechsteiner Thomas, Durrer, Hess Lorenz, Roduit) propone di rinunciare alla delega ai Cantoni e di introdurre così il supplemento all’aliquota percentuale in tutta la Svizzera. Sottolinea che la fissazione dell’aliquota percentuale è una competenza della Confederazione, tradotta da quest’ultima nella LAMal, e che l’introduzione di una nuova competenza per i Cantoni porterebbe ad applicazioni diverse di tale legge.</p></div></section><section id="lvl_3/lvl_3.4/lvl_3.4.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_3/lvl_3.4/lvl_3.4.3">3.4.3 Altre esenzioni</a>
</h3>
<div class="collapseable"><p class="absatzvor man-space-before-8">La minoranza II (Crottaz, Gysi Barbara, Meyer Mattea, Piller Carrard, Prelicz-Huber, Rumy, Wyss) propone di completare l’impianto normativo della maggioranza con ulteriori esenzioni, in particolare esentando le urgenze psichiatriche dall’applicazione del supplemento. Accade infatti spesso che il sostegno terapeutico per problemi psichiatrici sia chiesto troppo tardi e soltanto in uno stadio ormai avanzato dei disturbi, il che in alcuni casi risulta rischioso per la vita del paziente. La minoranza II auspica inoltre che l’esenzione si applichi anche agli ospiti delle case di cura.</p></div></section><section id="lvl_3/lvl_3.4/lvl_3.4.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_3/lvl_3.4/lvl_3.4.4">3.4.4 Aumento dell’aliquota percentuale</a>
</h3>
<div class="collapseable"><p class="absatzvor man-space-before-8">Una minoranza III (Wyss, Crottaz, Gysi Barbara, Meyer Mattea, Piller Carrard, Prelicz-Huber, Rumy) propone una soluzione alternativa consistente nell’aumentare di 50 franchi l’importo annuo massimo dell’aliquota percentuale per ogni consultazione nei reparti di pronto soccorso degli ospedali. Sarebbero applicate le stesse esenzioni previste dalla variante di maggioranza (donne incinte e minorenni, persone indirizzate con richiesta scritta, persone portate in pronto soccorso da un’impresa di trasporto o di salvataggio) e, come per quest’ultima, la competenza per l’aumento dell’aliquota percentuale sarebbe delegata ai Cantoni. Un aumento di questo tipo avrebbe un impatto meno immediato rispetto al supplemento all’aliquota percentuale, poiché sarebbe effettivo solo dopo il raggiungimento del limite abituale dell’aliquota percentuale, che ammonta attualmente a 700 franchi. Nel 2021 circa il 10 per cento degli assicurati ha raggiunto la franchigia (300, 500, 1000, 1500, 2000 o 2500 franchi) e l’aliquota percentuale massima di 700 franchi. Per queste persone, un aumento dell’importo massimo dell’aliquota percentuale avrebbe un impatto finanziario diretto. La variante proposta dalla minoranza III avrebbe un impatto più moderato sulla popolazione, ma non per questo sarebbe privo di effetto dissuasivo. </p></div></section><section id="lvl_3/lvl_3.4/lvl_3.4.5"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_3/lvl_3.4/lvl_3.4.5">3.4.5 Aumento dell’aliquota percentuale, ma senza delega ai Cantoni</a>
</h3>
<div class="collapseable"><p class="absatzvor man-space-before-8">La minoranza IV (Rechsteiner Thomas, Durrer, Hess Lorenz, Roduit) si rifà alla variante alternativa dell’aumento dell’aliquota percentuale, ma propone di rinunciare alla delega ai Cantoni. L’introduzione dell’aumento dell’aliquota percentuale in tutta la Svizzera corrisponderebbe all’attuale sistematica della LAMal e garantirebbe l’applicazione uniforme della LAMal per tutti gli assicurati.</p></div></section><section id="lvl_3/lvl_3.4/lvl_3.4.6"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_3/lvl_3.4/lvl_3.4.6">3.4.6 Aumento dell’aliquota percentuale, ma con ulteriori esenzioni</a>
</h3>
<div class="collapseable"><p class="absatzvor man-space-before-8">La minoranza V (Crottaz, Gysi Barbara, Meyer Mattea, Piller Carrard, Prelicz-Huber, Rumy, Wyss) sostiene la variante proposta dalla minoranza III (aumento dell’importo massimo dell’aliquota percentuale), integrandola tuttavia con le eccezioni secondo la minoranza II, esentando quindi dall’aumento le persone che si recano in un reparto ospedaliero di pronto soccorso a causa di un’urgenza psichiatrica come pure gli ospiti di una casa di cura.</p></div></section>
</div></section>
</div></section><section id="lvl_4"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_4">4 Commento ai singoli articoli</a>
</h1>
<div class="collapseable">
<section id="lvl_4/lvl_4.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.1">4.1 Variante di maggioranza: articolo 64 capoversi 2 lettera c e 2<sup>bis</sup> P-LAMal</a>
</h2>
<div class="collapseable">
<p class="absatzvor man-space-before-8">La partecipazione ai costi degli assicurati è disciplinata nel capitolo 5 sezione 3 LAMal. Essa comprende un importo fisso per anno (franchigia) e il 10 per cento dei costi eccedenti la franchigia (aliquota percentuale). L’aliquota percentuale ha lo scopo di garantire che gli assicurati siano sempre consapevoli dei costi, anche quando stanno già ricorrendo a prestazioni mediche. La partecipazione ai costi è soggetta a un tetto massimo, ossia non può eccedere la somma della franchigia e dell’aliquota percentuale. Conformemente all’articolo 64 capoverso 3 LAMal, il Consiglio federale stabilisce la franchigia e l’importo annuo massimo dell’aliquota percentuale nelle disposizioni d’esecuzione. L’importo massimo dell’aliquota percentuale ammonta attualmente a 700 franchi (art. 103 cpv. 2 OAMal); il Consiglio federale può prevedere una partecipazione ai costi più alta per determinate prestazioni (art. 64 cpv. 6 lett. a LAMal). L’assicurato continua a partecipare ai costi finché l’insieme delle spese computabili sull’aliquota percentuale non raggiungono l’importo massimo della stessa, pari a 700 franchi all’anno; a partire da tale momento non può più essere riscossa alcuna partecipazione ai costi.</p>
<p class="absatz man-space-before-4">In tale quadro, la proposta di maggioranza prevede per ogni consultazione in un reparto di pronto soccorso di un ospedale un supplemento all’aliquota percentuale di 50 franchi al massimo da applicarsi non appena la franchigia sia stata raggiunta. L’assicurato sarebbe pertanto tenuto a pagare il supplemento a prescindere dall’aliquota percentuale già corrisposta. L’introduzione del supplemento è delegata ai Cantoni. In altre parole la partecipazione ai costi comprenderà un supplemento di 50 franchi al massimo per ogni consultazione in un reparto ospedaliero di pronto soccorso se il Cantone di domicilio del paziente lo prevede. La precisazione «al massimo» è volta a chiarire che l’aliquota percentuale e il supplemento non possono superare l’ammontare dei costi nel singolo caso.</p>
<p class="absatz man-space-before-4">Il supplemento qui proposto all’aliquota percentuale non potrà essere fatturato alle donne durante la gravidanza e fino a otto settimane dopo il parto, ai minorenni, alle persone portate in pronto soccorso da un’impresa di trasporto o di salvataggio, nonché alle persone indirizzate al pronto soccorso con richiesta scritta di un medico, un centro di telemedicina, un farmacista o emessa per il tramite di un numero cantonale per le urgenze. Il Cantone nel quale una persona è assicurata determina se applicare il supplemento. Il supplemento è dovuto anche se l’assicurato si reca al pronto soccorso di un Cantone che non lo prevede.</p>
<p class="absatz man-space-before-4">Con la richiesta di trasferimento, i professionisti autorizzati a indirizzare i pazienti al pronto soccorso (medici, medici che esercitano nei centri di telemedicina, farmacisti e numeri cantonali per le urgenze) confermano per scritto che, in base alla loro valutazione dello stato di salute e della situazione dell’assicurato, ritengono appropriato che venga assistito dal pronto soccorso di un ospedale. La richiesta andrà trasmessa alla cassa malati competente affinché questa non applichi il supplemento all’aliquota percentuale.</p>
<p class="absatz man-space-before-4">Le conseguenze giuridiche nei casi in cui il paziente non viene indirizzato al pronto soccorso dovranno essere esaminate in modo approfondito e disciplinate in occasione dell’elaborazione delle disposizioni di esecuzione, che dovranno in particolare stabilire le possibilità di cui dispone un assicurato che non ottiene il trasferimento.</p>
</div></section><section id="lvl_4/lvl_4.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.2">4.2 Proposte di minoranza</a>
</h2>
<div class="collapseable">
<article id="art_64"><a name="a64"></a><h6 class="heading" role="heading">
<span class="display-icon"></span><span class="external-link-icon"></span><a href="#art_64">Art. 64  cpv. 2 lett. c e 2<sup>bis</sup></a>
</h6>
<div class="collapseable">
<p class="absatzkurs man-font-style-italic man-space-before-4">Minoranza I (Rechsteiner Thomas, Durrer, Hess Lorenz, Roduit)</p>
<p class="absatz man-space-before-4">La minoranza I propone di introdurre il supplemento all’aliquota percentuale in tutta la Svizzera. Diversamente da quella della maggioranza, la variante della minoranza non prevede pertanto una delega di competenza ai Cantoni.</p>
</div></article><article id="art_64"><a name="ta64"></a><h6 class="heading" role="heading">
<span class="display-icon"></span><span class="external-link-icon"></span><a href="#art_64">Art. 64  cpv. 2<sup>ter</sup> </a>
</h6>
<div class="collapseable">
<p class="absatzkurs man-font-style-italic man-space-before-4">Minoranza II (Crottaz, Gysi Barbara, Meyer Mattea, Piller Carrard, Prelicz-Huber, Rumy, Wyss)</p>
<p class="absatz man-space-before-4">La minoranza II propone di estendere l’esenzione dal supplemento per una consultazione in pronto soccorso a chi vi si reca per un’urgenza psichiatrica o è ospite di una casa di cura.</p>
</div></article><article id="art_64"><a name="tta64"></a><h6 class="heading" role="heading">
<span class="display-icon"></span><span class="external-link-icon"></span><a href="#art_64">Art. 64  cpv. 2 lett. c, 2<sup>bis</sup> e 3<sup>bis</sup></a>
</h6>
<div class="collapseable">
<p class="absatzkurs man-font-style-italic man-space-before-4">Minoranza III (Wyss, Crottaz, Gysi Barbara, Meyer Mattea, Piller Carrard, Prelicz-Huber, Rumy)</p>
<p class="absatz man-space-before-4">La minoranza III chiede che i Cantoni possano prevedere un aumento di 50 franchi dell’importo massimo dell’aliquota percentuale di cui al capoverso 3 per ciascuna consultazione in un pronto soccorso ospedaliero. Propone di esentare da tale aumento i minorenni, le donne incinte, le persone che si recano in pronto soccorso con richiesta scritta di un medico, un centro di telemedicina, un farmacista o emessa per il tramite di un numero di emergenza cantonale, come pure le persone che vi sono portate da un’impresa di trasporto o di salvataggio.</p>
</div></article><article id="art_64"><a name="ttta64"></a><h6 class="heading" role="heading">
<span class="display-icon"></span><span class="external-link-icon"></span><a href="#art_64">Art. 64  cpv. 2 lett. c, 2<sup>bis</sup> e 3<sup>bis</sup></a>
</h6>
<div class="collapseable">
<p class="absatzkurs man-font-style-italic man-space-before-4">Minoranza IV (Rechsteiner Thomas, Durrer, Hess Lorenz, Roduit)</p>
<p class="absatz man-space-before-4">La minoranza IV propone l’aumento di 50 franchi dell’importo massimo dell’aliquota percentuale di cui al capoverso 3 per ogni consultazione in pronto soccorso in tutta la Svizzera, esentando da tale aumento i minorenni, le donne incinte, le persone che si recano in pronto soccorso con richiesta scritta di un medico, un centro di telemedicina, un farmacista o emessa per il tramite di un numero di emergenza cantonale, come pure le persone che vi sono portate da un’impresa di trasporto o di salvataggio.</p>
</div></article><article id="art_64"><a name="tttta64"></a><h6 class="heading" role="heading">
<span class="display-icon"></span><span class="external-link-icon"></span><a href="#art_64">Art. 64  cpv. 3<sup>ter</sup></a>
</h6>
<div class="collapseable">
<p class="absatzkurs man-font-style-italic man-space-before-4">Minoranza V (Crottaz, Gysi Barbara, Meyer Mattea, Piller Carrard, Prelicz-Huber, Rumy, Wyss) </p>
<p class="absatzkurs man-font-style-italic man-space-before-4">[a complemento della minoranza III]</p>
<p class="absatz man-space-before-4">La minoranza V chiede che l’aumento dell’importo massimo dell’aliquota percentuale non si applichi a chi si reca in pronto soccorso per un’urgenza psichiatrica o è ospite di una casa di cura.</p>
</div></article>
</div></section>
</div></section><section id="lvl_5"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_5">5 Ripercussioni</a>
</h1>
<div class="collapseable">
<section id="lvl_5/lvl_5.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.1">5.1 Ripercussioni per la Confederazione</a>
</h2>
<div class="collapseable">
<section id="lvl_5/lvl_5.1/lvl_5.1.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_5.1.1">5.1.1 Ripercussioni finanziarie</a>
</h3>
<div class="collapseable"><p class="absatzvor man-space-before-8">Il progetto non ha ripercussioni finanziarie per la Confederazione.</p></div></section><section id="lvl_5/lvl_5.1/lvl_5.1.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_5.1.2">5.1.2 Ripercussioni sull’effettivo del personale</a>
</h3>
<div class="collapseable"><p class="absatzvor man-space-before-8">Il progetto non comporta oneri supplementari per il personale federale. Non sono necessari posti di lavoro aggiuntivi.</p></div></section>
</div></section><section id="lvl_5/lvl_5.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.2">5.2 Ripercussioni per i Cantoni e i Comuni, per le città, gli agglomerati e le regioni di montagna</a>
</h2>
<div class="collapseable">
<p class="absatzvor man-space-before-8">Il progetto ha ripercussioni finanziarie contenute per i Cantoni, i Comuni, le città, gli agglomerati e le regioni di montagna. Se i Cantoni decidono di introdurre un supplemento all’aliquota percentuale per il ricorso ai servizi di pronto soccorso degli ospedali, le disposizioni legali cantonali andranno adeguate.</p>
<p class="absatz man-space-before-4">L’introduzione del supplemento causerà maggiori oneri amministrativi e, di conseguenza, costi più elevati per i Cantoni, che dovranno concretizzare e monitorare l’attuazione delle norme, diverse a seconda del Cantone, e renderle note alla popolazione.</p>
<p class="absatz man-space-before-4">I Cantoni sono altresì responsabili della vigilanza sui fornitori di prestazioni. Pertanto, sono tenuti a verificare che questi ultimi rispettino le norme per tutti i pazienti, senza distinzioni.</p>
</div></section><section id="lvl_5/lvl_5.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.3">5.3 Ripercussioni sull’economia</a>
</h2>
<div class="collapseable">
<p class="absatzvor man-space-before-8">Le modifiche proposte riguardano i reparti di pronto soccorso degli ospedali svizzeri. Il supplemento all’aliquota percentuale rappresenterà un incentivo al contenimento dei costi, grazie al quale sarà possibile sgravare i reparti di pronto soccorso degli ospedali e far sì che le prestazioni sanitarie per i casi meno gravi siano fornite in modo più efficiente ed economico da altri fornitori di prestazioni. D’altro canto, l’onere amministrativo per gli ospedali aumenterebbe.</p>
<p class="absatz man-space-before-4">Come già illustrato al numero 3.1, nell’arco di un anno circa il 54 per cento degli assicurati esaurisce la propria franchigia e, potenzialmente, sarebbe direttamente interessato dal supplemento qualora si rivolgesse al reparto di pronto soccorso di un ospedale sprovvisto di una richiesta di trasferimento scritta.</p>
</div></section><section id="lvl_5/lvl_5.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.4">5.4 Ripercussioni sulla società</a>
</h2>
<div class="collapseable">
<p class="absatzvor man-space-before-8">Con l’introduzione del supplemento all’aliquota percentuale è prevedibile che, in alcuni casi, gli assicurati rinuncino a recarsi al pronto soccorso. Ciò potrebbe determinare uno spostamento delle consultazioni dai reparti di pronto soccorso degli ospedali verso altri fornitori di prestazioni, con conseguente riduzione del sovraccarico nei reparti di pronto soccorso degli ospedali. Tali reparti avrebbero così maggiore capacità per i casi urgenti e il personale medico e di cura sarebbe impiegato in modo più efficiente.</p>
<p class="absatz man-space-before-4">La modifica qui proposta comporta l’assenza di un tetto massimo dei costi a carico degli assicurati, il che potrebbe generare incertezza sul comportamento da adottare in caso di ricorso ai servizi di pronto soccorso, in quanto per i pazienti potrebbe essere più difficile stimare il costo reale della visita in ospedale. La LAMal prevede un finanziamento mediante i premi e una partecipazione ai costi. Aumentando l’aliquota percentuale, il presente progetto comporta un incremento della partecipazione ai costi, da cui deriverà un aumento dell’onere a carico degli assicurati.</p>
</div></section>
</div></section><section id="lvl_6"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_6">6 Aspetti giuridici</a>
</h1>
<div class="collapseable">
<section id="lvl_6/lvl_6.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.1">6.1 Costituzionalità</a>
</h2>
<div class="collapseable"><p class="absatzvor man-space-before-8">La competenza della Confederazione per l’emanazione di prescrizioni sull’assicurazione malattie si basa sull’articolo 117 capoverso 1 Cost.</p></div></section><section id="lvl_6/lvl_6.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.2">6.2 Compatibilità con gli impegni internazionali della Svizzera</a>
</h2>
<div class="collapseable">
<p class="absatzvor man-space-before-8">Le modifiche di legge proposte sono compatibili con gli impegni internazionali. Gli impegni derivanti dall’accordo del 21 giugno 1999<sup><a href="#fn-d7e804" id="fnbck-d7e804">34</a></sup> tra la Confederazione Svizzera, da una parte, e la Comunità europea e i suoi Stati membri, dall’altra, sulla libera circolazione delle persone (ALC) e dalla convenzione del 4 gennaio 1960<sup><a href="#fn-d7e815" id="fnbck-d7e815">35</a></sup> istitutiva dell’Associazione europea di libero scambio (AELS), così come dalla convenzione del 9 settembre 2021<sup><a href="#fn-d7e827" id="fnbck-d7e827">36</a></sup> sul coordinamento della sicurezza sociale tra il Regno Unito di Gran Bretagna e Irlanda del Nord e la Confederazione Svizzera (entrata in vigore il 1° ottobre 2023) non vengono toccati. Gli assicurati AOMS in Svizzera che vivono nell’UE, nell’AELS o nel Regno Unito (pensionati e frontalieri) non sono interessati dal supplemento all’aliquota percentuale, giacché la normativa qui proposta si basa sul luogo di domicilio e le persone in questione sono domiciliate all’estero. Una disparità di trattamento si configurerebbe soltanto se la normativa si basasse sul luogo di lavoro di queste persone (frontalieri).</p>
<div class="footnotes">
<p id="fn-d7e804"><sup><a href="#fnbck-d7e804">34</a></sup><sup></sup><sup> </sup><a href="https://fedlex.data.admin.ch/eli/cc/2002/243" target="_blank">RS <b>0.142.112.681</b></a></p>
<p id="fn-d7e815"><sup><a href="#fnbck-d7e815">35</a></sup><sup></sup><sup> </sup><sup> </sup><a href="https://fedlex.data.admin.ch/eli/cc/1960/590_635_621" target="_blank">RS <b>0.632.31</b></a></p>
<p id="fn-d7e827"><sup><a href="#fnbck-d7e827">36</a></sup><sup></sup><sup> </sup><sup> </sup><a href="https://fedlex.data.admin.ch/eli/cc/2021/818" target="_blank">RS <b>0.831.109.367.2</b></a></p>
</div>
</div></section><section id="lvl_6/lvl_6.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.3">6.3 Forma dell’atto</a>
</h2>
<div class="collapseable"><p class="absatzvor man-space-before-8">Il progetto contiene disposizioni importanti che contengono norme di diritto ai sensi dell’articolo 164 capoverso 1 Cost., in quanto concerne i diritti e i doveri delle persone. Deve quindi essere emanato sotto forma di legge federale da sottoporre a referendum facoltativo.</p></div></section><section id="lvl_6/lvl_6.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.4">6.4 Subordinazione al freno alle spese</a>
</h2>
<div class="collapseable"><p class="absatzvor man-space-before-8">Il progetto non prevede sovvenzioni, crediti d’impegno o dotazioni finanziarie che comportino nuove spese uniche di oltre 20 milioni di franchi o nuove spese ricorrenti di oltre 2 milioni di franchi. Non sottostà pertanto al freno alle spese.</p></div></section><section id="lvl_6/lvl_6.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.5">6.5 Rispetto del principio di sussidiarietà e del principio dell’equivalenza fiscale</a>
</h2>
<div class="collapseable">
<p class="absatzvor man-space-before-8">Nell’assegnazione e nell’adempimento dei compiti statali va osservato il principio della sussidiarietà (art. 5<i>a</i> Cost.). Conformemente all’articolo 43<i>a</i> capoverso 1 Cost., la Confederazione assume unicamente i compiti che superano la capacità dei Cantoni o che esigono un disciplinamento uniforme da parte sua. Allo stesso tempo, la Confederazione deve fare un uso attento delle proprie competenze e lasciare ai Cantoni un margine sufficiente per adempiere ai loro compiti.</p>
<p class="absatz man-space-before-4">L’articolo 117 Cost. conferisce alla Confederazione un’ampia competenza normativa nell’ambito dell’assicurazione contro le malattie. In linea di principio, tuttavia, l’assistenza sanitaria alla popolazione è di responsabilità dei Cantoni. Il presente progetto attribuisce, nell’ambito delle rispettive competenze, sia alla Confederazione che ai Cantoni compiti in materia di supplemento all’aliquota percentuale per il ricorso ai servizi di pronto soccorso degli ospedali, in quanto la Confederazione disciplina tale supplemento ma lascia ai Cantoni la scelta se introdurlo o no. In questo modo i principi di sussidiarietà e di equivalenza fiscale sono rispettati.</p>
</div></section><section id="lvl_6/lvl_6.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.6">6.6 Delega di competenze legislative</a>
</h2>
<div class="collapseable">
<p class="absatzvor man-space-before-8">L’articolo 96 LAMal conferisce al Consiglio federale la competenza di emanare le disposizioni d’esecuzione nell’ambito dell’assicurazione sociale contro le malattie. </p>
<p class="absatz man-space-before-4">Il presente progetto autorizza il Consiglio federale a stabilire la franchigia e l’aliquota percentuale.</p>
</div></section>
</div></section></main>
</div></body>
</html>
