<!DOCTYPE html>
<html>
<head>
<meta http-equiv="Content-Type" content="application/xml; charset=UTF-8">
<title>input-it</title>
</head>
<body><div id="lawcontent">
<div id="preface">
<!--25.039--><p class="srnummer man-space-after-18 ">25.039</p>
<h1 class="erlasstitel botschafttitel ">Messaggio <br>concernente la modifica della legge sulle indennità di perdita di guadagno (Armonizzazione delle prestazioni nell’ordinamento delle IPG)</h1>
<p class="botschaftdatum man-space-before-3 ">del 16 aprile 2025</p>
<p class="botschaftlinie man-space-before-10 "></p>
<p class="salutation man-space-before-3 ">Onorevoli presidenti e consiglieri,</p>
<p class="absatzvor man-space-before-8 ">con il presente messaggio vi sottoponiamo, per approvazione, il disegno di modifica della legge federale sulle indennità di perdita di guadagno.</p>
<p class="absatz man-space-before-4 ">Nel contempo vi proponiamo di togliere dal ruolo i seguenti interventi parlamentari:</p>
<p></p>
<div class="table"><table border="1">
			
			
			<tr>
				
				<td>
					
					<p class="absatz man-space-before-4 ">2020 M 19.4270</p>
				</td>
				<td>
					
					<p class="absatz man-space-before-4 man-text-align-left ">Assegni per l’azienda in caso di maternità per le lavoratrici indipendenti<br>(S 12.12.19, Maury Pasquier; N 24.9.20)</p>
				</td>
			</tr>
			<tr>
				
				<td>
					
					<p class="absatz man-space-before-4 ">2022 M 19.4110</p>
				</td>
				<td>
					
					<p class="absatz man-space-before-4 man-text-align-left ">Assegni per l’azienda in caso di maternità per le lavoratrici indipendenti<br>(N 20.12.19, Marti Min Li; S 8.6.22)</p>
				</td>
			</tr>
			<tr>
				
				<td>
					
					<p class="absatz man-space-before-4 ">2023 M 22.4019</p>
				</td>
				<td>
					
					<p class="absatz man-space-before-4 man-text-align-left ">IPG. Importi giornalieri massimi uguali per il servizio militare e la maternità<br>(S 12.12.22, Herzog Eva; N 3.5.23)</p>
				</td>
			</tr>
			<tr>
				
				<td>
					
					<p class="absatz man-space-before-4 ">2023 M 23.3015</p>
				</td>
				<td>
					
					<p class="absatz man-space-before-4 man-text-align-left ">Considerare adeguatamente una degenza ospedaliera prolungata della madre subito dopo il parto nell’ambito del congedo e dell’indennità di maternità<br>(S 6.6.23, Commissione della sicurezza sociale e della sanità CS; N 29.2.24)</p>
				</td>
			</tr>
			<tr>
				
				<td>
					
					<p class="absatz man-space-before-4 ">2023 M 22.3608</p>
				</td>
				<td>
					
					<p class="absatz man-space-before-4 man-text-align-left ">Indennità di assistenza. Garantire l’assistenza ai figli con gravi problemi di salute in ospedale e colmare una lacuna nell’esecuzione<br>(S 13.9.22, Müller Damian; N 1.3.23)</p>
				</td>
			</tr>
			<tr>
				
				<td>
					
					<p class="absatz man-space-before-4 ">2024 M 21.3734</p>
				</td>
				<td>
					
					<p class="absatz man-space-before-4 ">Congedo paternità anche in caso di morte del nascituro<br>(S 5.3.24, Gysin Greta; N 12.6.24)</p>
				</td>
			</tr>
		</table></div>
<p class="absatzvor man-space-before-8 " msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Gradite, onorevoli presidenti e consiglieri, l’espressione della nostra alta considerazione.</p>
<p></p>
<div class="table layout-table"><table>
			
			
			<tr>
				
				<td>
					
					<p class="unterschriftenfi1 man-space-before-24 " msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">16 aprile 2025</p>
				</td>
				<td>
					
					<p class="unterschriftenfi1 man-space-before-24 " msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">In nome del Consiglio federale svizzero:</p>
					<p class="unterschriftenfi man-space-before-6 " msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">La presidente della Confederazione, Karin Keller-Sutter <br>Il cancelliere della Confederazione, Viktor Rossi</p>
				</td>
			</tr>
		</table></div>
<p class="absatz man-space-before-4 "></p>
<p class="absatz man-space-before-4 "></p>
<p class="titeluebersicht man-space-after-13 man-font-weight-bold ">Compendio</p>
<p class="absatzkurs man-font-style-italic man-space-before-4 "><b>L’ordinamento delle indennità di perdita di guadagno è stato concepito all’epoca della Seconda Guerra mondiale al fine di indennizzare i soldati mobilitati per la perdita di guadagno subita. Di conseguenza, la legge sulle indennità di perdita di guadagno (LIPG), entrata in vigore nel 1953, prevedeva inizialmente soltanto un’indennità durante il servizio. Nel corso degli anni il suo campo d’applicazione è stato esteso e oggi include anche la perdita di guadagno in caso di nascita di un figlio, di assistenza a un figlio con gravi problemi di salute o di adozione. Il presente progetto mira ad armonizzare le varie prestazioni e ad adeguarle alle nuove realtà sociali. Le modifiche proposte potranno essere finanziate con le risorse attualmente disponibili delle indennità di perdita di guadagno (IPG).</b></p>
<p class="zwischentitel man-space-before-8 man-font-weight-bold "><i>Situazione iniziale</i></p>
<p class="absatzkurs man-font-style-italic man-space-before-4 ">Il presente progetto di revisione attua diversi mandati del Parlamento tesi a coordinare le varie prestazioni dell’ordinamento delle IPG, segnatamente quelli delle mozioni Maury Pasquier 19.4270 e Marti Min Li 19.4110 Assegni per l’azienda in caso di maternità per le lavoratrici indipendenti, della mozione Herzog Eva 22.4019 «IPG. Importi giornalieri massimi uguali per il servizio militare e la maternità», della mozione della CSSS-S 23.3015 Considerare adeguatamente una degenza ospedaliera prolungata della madre subito dopo il parto nell’ambito del congedo e dell’indennità di maternità, della mozione Gysin Greta 21.3734 Congedo paternità anche in caso di morte del nascituro, e della mozione Müller Damian 22.3608 «Indennità di assistenza. Garantire l’assistenza ai figli con gravi problemi di salute in ospedale e colmare una lacuna nell’esecuzione».</p>
<p class="zwischentitel man-space-before-8 man-font-weight-bold "><i>Contenuto del progetto</i></p>
<p class="zwischentitel man-space-before-8 man-font-weight-bold "><i>Armonizzazione delle prestazioni</i></p>
<p class="absatzkurs man-font-style-italic man-space-before-4 ">Secondo il diritto vigente, determinate prestazioni, quali gli assegni per i figli, gli assegni per l’azienda e gli assegni per spese di custodia, che sono concesse in aggiunta all’indennità di base, vengono versate soltanto alle persone prestanti servizio e non alle madri, ai padri o alle mogli delle madri, ai genitori che devono interrompere la propria attività lucrativa per assistere un figlio con gravi problemi di salute o ai genitori adottivi. Nell’ottica della parità di trattamento, queste differenze non sono più giustificabili. Tutte queste prestazioni accessorie sono state esaminate nel quadro della presente revisione al fine di armonizzarle. In futuro, l’assegno per l’azienda destinato ai lavoratori indipendenti (art. 8 LIPG), attualmente versato soltanto alle persone prestanti servizio, sarà concesso anche alle madri, ai padri o alle mogli delle madri, ai genitori che devono interrompere la propria attività lucrativa per assistere un figlio con gravi problemi di salute e a quelli adottivi. Lo stesso vale per l’assegno per spese di custodia (art. 7 LIPG). Per contro, l’assegno per i figli (art. 6 LIPG) verrà soppresso. All’epoca della sua introduzione, infatti, non esistevano ancora gli assegni familiari, che invece oggi svolgono la funzione allora attribuitagli.</p>
<p class="zwischentitel man-space-before-8 man-font-weight-bold "><i>Prolungamento del versamento dell’indennità di maternità in caso di degenza ospedaliera prolungata della madre</i></p>
<p class="absatzkurs man-font-style-italic man-space-before-4 ">Se immediatamente dopo la nascita il neonato resta in ospedale per almeno due settimane consecutive, la durata del versamento dell’indennità di maternità è prolungata. Attualmente il diritto a un prolungamento nasce soltanto in caso di degenza del neonato, ma non della madre. Si prevede di eliminare questa differenza, in modo che il versamento dell’indennità di maternità possa essere prolungato in caso di degenza sia del neonato che della madre.</p>
<p class="zwischentitel man-space-before-8 man-font-weight-bold "><i>Indennità per l’altro genitore in caso di decesso del figlio</i></p>
<p class="absatzkurs man-font-style-italic man-space-before-4 ">Attualmente, se il figlio nasce morto o muore alla nascita, il padre o la moglie della madre non ha diritto all’indennità per l’altro genitore, mentre la madre ha diritto al congedo di maternità. Le disposizioni legali vanno adeguate affinché in futuro se il figlio nasce morto o muore nei 14 giorni successivi alla nascita sussista il diritto anche all’indennità per l’altro genitore. Questo permetterà ai genitori di rimanere uniti in una simile prova e di sostenersi a vicenda.</p>
<p class="zwischentitel man-space-before-8 man-font-weight-bold "><i>Indennità di assistenza in caso di degenza ospedaliera del figlio</i></p>
<p class="absatzkurs man-font-style-italic man-space-before-4 ">Si prevede l’estensione del diritto all’indennità di assistenza, che verrà concessa in tutti i casi in cui il figlio resterà in ospedale per almeno quattro giorni. In tali casi, per avere diritto all’indennità di assistenza non sarà più necessario un cambiamento radicale dello stato di salute del figlio (art. 16o lett. a LIPG) né una prognosi sfavorevole (art. 16o lett. b LIPG).</p>
<p class="absatz man-space-before-4 "></p>
<p class="titelbotschaftinnen man-space-after-18 ">Messaggio</p>
</div>
<main id="maintext"><section id="lvl_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_1">1 Situazione iniziale</a>
</h1>
<div class="collapseable">
<section id="lvl_1/lvl_1.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.1">1.1 Necessità di agire e obiettivi</a>
</h2>
<div class="collapseable">
<section id="lvl_1/lvl_1.1/lvl_1.1.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.1/lvl_1.1.1">1.1.1 Evoluzione dell’ordinamento delle indennità di perdita di guadagno</a>
</h3>
<div class="collapseable">
<p class="absatzvor man-space-before-8 ">Durante la Prima Guerra mondiale, i soldati che dovevano prestare servizio militare non potevano fornire un sostegno finanziario sufficiente alle proprie famiglie. Inoltre, i datori di lavoro erano tenuti a continuare a versare il salario soltanto per un breve periodo. Numerose famiglie si ritrovarono quindi in condizioni di difficoltà economiche, il che provocò tensioni sociali. Nel periodo tra le due guerre mondiali le grandi imprese e il settore pubblico introdussero progressivamente un ordinamento per compensare le perdite salariali dei soldati che prestavano servizio. Dopo lo scoppio della Seconda Guerra mondiale, il Consiglio federale introdusse un’indennità di perdita di salario per i soldati mobilitati, che nel 1940 divenne l’ordinamento delle indennità per perdita di salario e di guadagno, in cui vennero inclusi anche i lavoratori indipendenti. La legge del 25 settembre 1952<sup><a href="#fn-d7e194" id="fnbck-d7e194">1</a></sup> sulle indennità di perdita di guadagno (LIPG) entrò poi in vigore il 1° gennaio 1953. Per decenni, soltanto le persone che prestavano servizio militare ebbero diritto a questa indennità.</p>
<p class="absatz man-space-before-4 ">Diversi anni più tardi, l’ordinamento delle indennità di perdita di guadagno (IPG) fu ampliato con l’introduzione dell’indennità di maternità. Questa prestazione era prevista dalla Costituzione già dal 1945, ma la sua attuazione aveva incontrato forti resistenze. Fu infine sotto l’impulso di un’iniziativa parlamentare presentata nel 2001 (01.426 Triponez) che venne creato il congedo di maternità finanziato tramite le IPG. Per evitare l’ennesimo insuccesso, la Commissione della sicurezza sociale e della sanità del Consiglio nazionale (CSSS-N) aveva elaborato un progetto che si limitava a rispondere in maniera semplice ed efficace al mandato costituzionale, prevedendo prestazioni che all’epoca erano considerate politicamente accettabili. Il progetto prevedeva quindi un congedo di maternità di 14 settimane sancito nel Codice delle obbligazioni (CO)<sup><a href="#fn-d7e207" id="fnbck-d7e207">2</a></sup> e finanziato dall’ordinamento delle IPG con un importo pari all’80 per cento del reddito medio conseguito prima del parto. Nel settembre del 2004 il Popolo svizzero accettò il progetto con il 55,5 per cento dei voti e il congedo di maternità fu introdotto il 1° luglio 2005. Successivamente, il congedo di maternità e il diritto alla relativa indennità sono stati leggermente ampliati. Dal 1° luglio 2021, infatti, le madri hanno diritto al prolungamento del versamento dell’indennità di maternità se immediatamente dopo la nascita il neonato deve restare in ospedale per almeno due settimane. L’indennità è prolungata di una durata equivalente a quella della degenza ospedaliera, ma al massimo di 56 giorni. Soltanto le madri che continuano a lavorare dopo il congedo di maternità hanno diritto a questo prolungamento.</p>
<p class="absatz man-space-before-4 ">Dal 2021 l’ordinamento delle IPG è stato oggetto di varie modifiche, tra cui ad esempio l’introduzione del congedo di paternità finanziato tramite le IPG. Questo congedo trae origine dall’iniziativa popolare federale «Per un congedo di paternità ragionevole – a favore di tutta la famiglia» (18.052), depositata il 4 luglio 2017, che auspicava che la Confederazione sancisse nella legge il diritto a un congedo di paternità pagato di almeno quattro settimane finanziato tramite le IPG. Il 21 agosto 2018 la Commissione della sicurezza sociale e della sanità del Consiglio degli Stati (CSSS-S) ha deciso di contrapporre all’iniziativa popolare un controprogetto indiretto sotto forma di iniziativa parlamentare volta a istituire un congedo di paternità pagato di due settimane, fruibile in maniera flessibile nei sei mesi successivi alla nascita del figlio da parte del padre che esercita un’attività lucrativa. Il controprogetto, adottato dal Parlamento il 27 settembre 2019, è stato accettato in votazione popolare il 27 settembre 2020 con il 60,3 per cento dei voti ed è entrato in vigore il 1° gennaio 2021.</p>
<p class="absatz man-space-before-4 ">Dal 1° luglio 2021 i genitori che sono costretti a interrompere la loro attività lucrativa o a ridurre il loro grado di occupazione per assistere un figlio con gravi problemi di salute hanno la possibilità di prendere un congedo di 14 settimane. Questa modifica della legge è stata approvata nell’ambito della legge federale concernente il miglioramento della conciliabilità tra attività lucrativa e assistenza ai familiari, adottata dal Parlamento il 20 dicembre 2019<sup><a href="#fn-d7e222" id="fnbck-d7e222">3</a></sup>, che dava seguito a varie decisioni prese dal Parlamento e dal Consiglio federale negli ultimi anni al fine di migliorare la situazione delle persone che forniscono assistenza e cure ai propri familiari.</p>
<p class="absatz man-space-before-4 ">Il 1° luglio 2022 sono entrate in vigore le modifiche legislative relative al progetto «Matrimonio per tutti», in base alle quali la moglie della madre è considerata l’altro genitore (cfr. art. 255<i>a</i> del Codice civile<sup><a href="#fn-d7e238" id="fnbck-d7e238">4</a></sup>) se al momento della nascita è sposata con la madre del figlio e se quest’ultimo è stato concepito mediante dono di spermatozoi secondo le disposizioni della legge del 18 dicembre 1998<sup><a href="#fn-d7e249" id="fnbck-d7e249">5</a></sup> sulla medicina della procreazione. Con queste modifiche anche la moglie della madre ha acquisito il diritto al congedo e all’indennità di paternità.</p>
<p class="absatz man-space-before-4 ">Inoltre, dal 1° gennaio 2023 le persone che accolgono un adottando che non abbia compiuto i quattro anni possono beneficiare di un congedo di adozione di due settimane, finanziato anch’esso tramite le IPG secondo le medesime regole e i medesimi principi degli altri congedi esistenti. Questo congedo dà seguito all’iniziativa parlamentare Romano (13.478), che chiedeva di introdurre un’indennità di perdita di guadagno in caso di adozione di un bambino. Prima di allora, infatti, in Svizzera non vi era una regolamentazione uniforme in materia. Il 14 settembre 2021 il Parlamento ha approvato un congedo di adozione di due settimane.</p>
<p class="absatz man-space-before-4 ">Infine, l’ultima modifica della LIPG, concernente le indennità giornaliere supplementari per il genitore superstite<sup><a href="#fn-d7e264" id="fnbck-d7e264">6</a></sup>, entrata in vigore il 1° gennaio 2024, prevede un prolungamento del congedo di paternità o del congedo di maternità se un genitore muore poco dopo la nascita del figlio. Questa modifica si basa sull’iniziativa parlamentare Kessler 15.434 Congedo maternità per padri superstiti. In caso di decesso della madre entro 14 settimane dopo il parto, il padre o la moglie della madre avrà diritto a 98 indennità giornaliere supplementari di cui fruire senza interruzioni a partire dal giorno successivo al decesso. Parallelamente, se il decesso riguarda il padre o la moglie della madre e si verifica nel termine quadro previsto per l’indennità di paternità, la madre avrà diritto a 14 indennità giornaliere supplementari di cui fruire liberamente entro un termine quadro di sei mesi a partire dal giorno successivo al decesso. Questa modifica legislativa ha altresì innescato una serie di modifiche di tipo redazionale. Con l’entrata in vigore delle modifiche legislative relative al progetto «Matrimonio per tutti», il «congedo di paternità» è diventato il «congedo per l’altro genitore» e l’«indennità di paternità» «indennità per l’altro genitore».</p>
<div class="footnotes">
<p id="fn-d7e194"><sup><a href="#fnbck-d7e194">1</a></sup><sup></sup>  <a href="https://fedlex.data.admin.ch/eli/cc/1952/1021_1046_1050" target="_blank">RS <b>834.1</b></a></p>
<p id="fn-d7e207"><sup><a href="#fnbck-d7e207">2</a></sup><sup></sup>  <a href="https://fedlex.data.admin.ch/eli/cc/27/317_321_377" target="_blank">RS <b>220</b></a></p>
<p id="fn-d7e222"><sup><a href="#fnbck-d7e222">3</a></sup><sup></sup>  <a href="https://fedlex.data.admin.ch/eli/fga/2019/2991" target="_blank">FF <b>2019 </b>7217</a></p>
<p id="fn-d7e238"><sup><a href="#fnbck-d7e238">4</a></sup><sup></sup>  <a href="https://fedlex.data.admin.ch/eli/cc/24/233_245_233" target="_blank">RS <b>210</b></a></p>
<p id="fn-d7e249"><sup><a href="#fnbck-d7e249">5</a></sup><sup></sup>  <a href="https://fedlex.data.admin.ch/eli/cc/2000/554" target="_blank">RS <b>810.11</b></a></p>
<p id="fn-d7e264"><sup><a href="#fnbck-d7e264">6</a></sup><sup></sup>  <a href="https://fedlex.data.admin.ch/eli/fga/2023/783" target="_blank">FF <b>2023</b> 783</a></p>
</div>
</div></section><section id="lvl_1/lvl_1.1/lvl_1.1.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.1/lvl_1.1.2">1.1.2 Interventi parlamentari</a>
</h3>
<div class="collapseable">
<p class="absatzvor man-space-before-8 ">Il presente progetto di revisione si prefigge di attuare vari interventi parlamentari che sono stati trasmessi al Consiglio federale allo scopo di armonizzare l’ordinamento delle IPG eliminando le disparità di trattamento ingiustificate.</p>
<dl class="man-space-after-0 ">
<dt class="man-space-before-4  ">– </dt>
<dd class="man-space-before-4  ">La mozione Maury Pasquier 19.4270 Assegni per l’azienda in caso di maternità per le lavoratrici indipendenti, accolta dal Consiglio degli Stati il 12 dicembre 2019 e dal Consiglio nazionale il 24 settembre 2020, e la mozione Marti Min Li 19.4110 dello stesso tenore, accolta l’8 giugno 2022 dal Consiglio degli Stati in qualità di seconda Camera, incaricano il Consiglio federale di concedere l’assegno per l’azienda alle lavoratrici indipendenti durante il congedo di maternità. A determinate condizioni, infatti, a chi presta servizio vengono versate prestazioni accessorie all’indennità di base. Queste prestazioni accessorie, tra le quali rientra l’assegno per l’azienda, non vengono invece versate agli altri beneficiari delle IPG.</dd>
<dt class="man-space-before-4  ">– </dt>
<dd class="man-space-before-4  ">La mozione Herzog Eva 22.4019 «IPG. Importi giornalieri massimi uguali per il servizio militare e la maternità», accolta dal Consiglio degli Stati il 12 dicembre 2022 e dal Consiglio nazionale il 3 maggio 2023, incarica il Consiglio federale di sottoporre al Parlamento un disegno di modifica di legge che preveda un importo massimo uguale per l’indennità giornaliera in caso di maternità e di servizio militare. Nel suo parere, il Consiglio federale riconosce che alcune prestazioni dell’ordinamento delle IPG possono essere concesse a chi presta servizio ma non ai beneficiari degli altri congedi finanziati tramite le IPG. Si è pertanto impegnato a svolgere un esame globale delle prestazioni dell’ordinamento delle IPG nell’ambito dell’attuazione della mozione Maury Pasquier 19.4270, in particolare dal punto di vista della parità di trattamento.</dd>
<dt class="man-space-before-4  ">– </dt>
<dd class="man-space-before-4  ">La mozione della CSSS-S 23.3015 Considerare adeguatamente una degenza ospedaliera prolungata della madre subito dopo il parto nell’ambito del congedo e dell’indennità di maternità, accolta dal Consiglio degli Stati il 6 giugno 2023 e dal Consiglio nazionale il 29 febbraio 2024, incarica il Consiglio federale di modificare le basi legali affinché una degenza ospedaliera prolungata della madre subito dopo il parto possa essere presa adeguatamente in considerazione nell’ambito del congedo e dell’indennità di maternità. Attualmente la degenza ospedaliera di lunga durata del neonato e quella della madre non sono trattate nello stesso modo: soltanto nel primo caso, infatti, sussiste il diritto al prolungamento della durata del versamento dell’indennità di maternità.</dd>
<dt class="man-space-before-4  ">– </dt>
<dd class="man-space-before-4  ">La mozione Gysin Greta 21.3734 Congedo paternità anche in caso di morte del nascituro, accolta in una versione modificata dal Consiglio degli Stati il 5 marzo 2024 e dal Consiglio nazionale il 14 giugno 2024, incarica il Consiglio federale di modificare la legislazione in modo che il congedo di paternità sia concesso per intero se il bambino nasce morto o muore alla nascita o nei 14 giorni successivi. In tali casi, tuttavia, il congedo di paternità o il relativo saldo andrà preso in giorni consecutivi a partire dal decesso del figlio.</dd>
<dt class="man-space-before-4  ">– </dt>
<dd class="man-space-before-4  ">Infine, con la mozione Müller 22.3608 «Indennità di assistenza. Garantire l’assistenza ai figli con gravi problemi di salute in ospedale e colmare una lacuna nell’esecuzione», il Parlamento incarica il Consiglio federale di presupporre gravi problemi di salute anche nei casi in cui il trattamento e la convalescenza comprendono una degenza ospedaliera di almeno quattro giorni e almeno un genitore deve interrompere l’attività lucrativa per prestare la necessaria assistenza al figlio. Questa misura permette di fissare criteri chiari e oggettivi, nonché di eliminare le disparità di trattamento tra le famiglie con figli con problemi di salute. Il Consiglio degli Stati ha accolto la mozione il 13 settembre 2022 e il Consiglio nazionale il 1° marzo 2023.</dd>
</dl>
<p class="absatz man-space-before-4 ">Questi interventi parlamentari hanno come obiettivo primario l’armonizzazione delle IPG con l’eliminazione delle disparità di trattamento nella concessione delle prestazioni accessorie, che attualmente vengono versate soltanto a chi presta servizio. Inoltre, mirano a tenere maggiormente conto dell’esigenza dei figli con problemi di salute di avere con sé i genitori durante la degenza in ospedale e delle esigenze dei neonati quando la madre viene ricoverata per un periodo prolungato dopo la nascita del figlio.</p>
</div></section>
</div></section><section id="lvl_1/lvl_1.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.2">1.2 Alternative esaminate e opzione scelta</a>
</h2>
<div class="collapseable">
<p class="absatzvor man-space-before-8 ">Come indicato nel parere relativo alla mozione Herzog Eva 22.4019, il Consiglio federale riconosce che esistono disparità di trattamento per quanto concerne le IPG. Le ha pertanto riesaminate nel loro complesso, in particolare nell’ottica della parità di trattamento. Per raggiungere quest’obiettivo, un’opzione sarebbe quella di concedere tutte le prestazioni a tutti i beneficiari di IPG. Tuttavia, questa soluzione non sarebbe ragionevole dal punto di vista delle finanze del relativo ordinamento. Inoltre, è importante concedere una prestazione soltanto in caso di reale necessità. Le modifiche proposte nell’ambito del presente progetto di revisione sono pertanto mirate per le singole prestazioni.</p>
<section id="lvl_1/lvl_1.2/lvl_1.2.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.2/lvl_1.2.1">1.2.1 Alternative esaminate ma non scelte</a>
</h3>
<div class="collapseable">
<p class="absatzvor-kurs man-font-style-italic man-space-before-8 man-text-align-left ">Concessione dell’assegno per l’azienda alle persone con una posizione analoga a quella di un datore di lavoro</p>
<p class="absatz man-space-before-4 ">La nozione di «posizione analoga a quella di un datore di lavoro» deriva dall’assicurazione contro la disoccupazione, e più in particolare dalle disposizioni in materia di indennità per lavoro ridotto (<a href="https://www.fedlex.admin.ch/eli/cc/1982/2184_2184_2184/it" target="_blank">
				art. 31 cpv. 3 lett. b e c della legge del 25 giugno 1982
				<sup><a href="#fn-d7e320" id="fnbck-d7e320">7</a></sup>
				 sull’assicurazione contro la disoccupazione [LADI]
			</a>), e viene ripresa per il diritto all’indennità di disoccupazione. Occupano una posizione analoga a quella di un datore di lavoro le persone che percepiscono un reddito da un’attività lucrativa dipendente ai sensi della legge federale del 20 dicembre 1946<sup><a href="#fn-d7e332" id="fnbck-d7e332">8</a></sup> sull’assicurazione per la vecchiaia e per i superstiti ed esercitano un’influenza significativa sui processi decisionali dell’impresa. Possono quindi comprovare un periodo di contribuzione ai sensi dell’articolo 13 LADI e il salario che percepiscono costituisce un guadagno assicurato ai sensi dell’articolo 23 LADI<sup><a href="#fn-d7e343" id="fnbck-d7e343">9</a></sup>. Fintantoché tali persone non avranno definitivamente lasciato l’azienda e non avranno cessato di occupare una posizione analoga a quella di un datore di lavoro, esse non avranno diritto all’indennità di disoccupazione. La giurisprudenza riconosce che lo statuto delle persone che occupano una posizione analoga a quella di un datore di lavoro non intende solamente limitare gli abusi comprovati, ma anche il rischio di abuso inerente al versamento di indennità di disoccupazione a tali persone.</p>
<p class="absatz man-space-before-4 ">Questa nozione è stata sviluppata nell’ambito dell’assicurazione contro la disoccupazione al fine di stabilire la cerchia delle persone aventi diritto e di evitare gli abusi, poiché i lavoratori membri del consiglio di amministrazione hanno, in virtù della legge, un potere decisionale significativo<sup><a href="#fn-d7e355" id="fnbck-d7e355">10</a></sup>. Non esiste una cerchia chiaramente definita di persone che appartengono a questa categoria e la classificazione di un dipendente come persona che occupa una posizione analoga a quella di un datore di lavoro richiede un esame dettagliato da parte degli organi dell’assicurazione contro la disoccupazione<sup><a href="#fn-d7e363" id="fnbck-d7e363">11</a></sup>.</p>
<p class="absatz man-space-before-4 ">Tuttavia, le persone che occupano una posizione analoga a quella di un datore di lavoro ai sensi dell’assicurazione contro la disoccupazione si distinguono notevolmente da quelle che esercitano un’attività lucrativa indipendente ai sensi dell’assicurazione per la vecchiaia e per i superstiti (AVS). La posizione analoga a quella di un datore di lavoro non è infatti uno statuto riconosciuto automaticamente nell’assicurazione contro la disoccupazione né uno statuto che esiste nell’AVS (queste persone rientrano nella categoria delle persone salariate) e non implica necessariamente che la persona in questione debba sostenere da sola le spese fisse dell’azienda come un lavoratore indipendente. Di conseguenza, l’estensione della cerchia dei beneficiari degli assegni per l’azienda non è giustificata.</p>
<p class="absatzvor-kurs man-font-style-italic man-space-before-8 man-text-align-left ">Determinazione di un importo massimo uguale per tutti i beneficiari di IPG</p>
<p class="absatz man-space-before-4 ">Per garantire un importo giornaliero massimo uguale a tutti i beneficiari di IPG, occorrerebbe concedere l’assegno per i figli a tutti loro. Tuttavia, ciò significherebbe di fatto che tutti i genitori che beneficiano di un congedo finanziato tramite le IPG avrebbero diritto ad almeno un assegno per i figli. Considerati i notevoli costi che comporterebbe, questa soluzione non è praticabile. Essa corrisponde in parte a quanto richiesto con la mozione Kiener Nellen <a href="https://www.parlament.ch/it/ratsbetrieb/suche-curia-vista/geschaeft?AffairId=20193373" target="_blank">
				19.3373
			</a> «IPG. Indennità uguali per il servizio militare e la maternità», che è stata respinta l’8 giugno 2022 dal Consiglio degli Stati proprio a causa dei costi che comporterebbe. Inoltre, poiché quasi tutti i beneficiari di IPG hanno già diritto agli assegni familiari, concedere loro anche un assegno per i figli non è giustificato.</p>
<p class="absatz man-space-before-4 ">Se si volesse garantire la neutralità dei costi con questa soluzione, l’importo dell’assegno per i figli dovrebbe essere fissato a una somma irrisoria, ovvero meno di un franco al giorno per figlio. Inoltre, solamente una minoranza delle persone che prestano servizio riceve gli assegni per i figli, mentre con la soluzione qui esaminata questi dovrebbero essere sistematicamente versati a tutti i genitori, in caso di maternità, paternità, assistenza e adozione.</p>
<p class="absatzvor-kurs man-font-style-italic man-space-before-8 man-text-align-left ">Garanzia dell’indennità minima a tutti i beneficiari di IPG</p>
<p class="absatz man-space-before-4 ">Chi presta servizio ha diritto a un’indennità di perdita di guadagno per ogni giorno di servizio con soldo, a prescindere dalla perdita di guadagno effettivamente subita. Quindi riceve un’indennità anche se i giorni di servizio con soldo sono prestati al di fuori dei giorni di lavoro o se non esercita un’attività lucrativa. L’indennità minima versata a chi presta servizio ammonta a 69 franchi al giorno (stato: 2024). Per le indennità di maternità, per l’altro genitore, di assistenza e di adozione non è previsto un importo minimo di questo tipo. </p>
<p class="absatz man-space-before-4 ">L’indennizzo differenziato tramite un’indennità minima di servizio è giustificato dalla differenza tra il servizio e i congedi destinati soltanto alle persone che svolgono un’attività lucrativa. Infatti, il servizio è obbligatorio e impedisce alle persone di esercitare o talvolta persino di iniziare a svolgere un’attività lucrativa per un periodo che può essere lungo. Per i congedi finanziati tramite le IPG, la situazione è diversa. Il diritto all’indennità è vincolato all’esercizio di un’attività lucrativa prima del verificarsi del rischio assicurato e compensa una perdita di guadagno vera e propria. Di conseguenza, l’indennità percepita dal genitore durante il congedo non deve superare la remunerazione per la prestazione lavorativa.</p>
<p class="absatzvor-kurs man-font-style-italic man-space-before-8 man-text-align-left ">Rinvio dell’indennità di maternità in caso di degenza ospedaliera prolungata della madre</p>
<p class="absatz man-space-before-4 ">Questa soluzione metterebbe la madre in una situazione analoga a quella che prevaleva prima della modifica del 18 dicembre 2020 concernente il prolungamento del versamento dell’indennità di maternità in caso di degenza ospedaliera prolungata del neonato. Prima di questa modifica, in caso di ricovero prolungato del neonato, la madre aveva la possibilità di rinviare l’inizio del diritto all’indennità di maternità al giorno delle dimissioni del bambino dall’ospedale. Durante il periodo di rinvio dell’indennità di maternità, il versamento del salario si basava sulle disposizioni contenute nel CO. L’articolo 324<i>a</i> CO prevede l’obbligo di versare il salario per un tempo limitato in caso di impedimento a lavorare senza colpa del dipendente. Una parte della dottrina continua ad essere del parere che questa disposizione non si applichi alle donne che hanno partorito, sebbene la giurisprudenza e una dottrina ormai prevalente siano del parere opposto<sup><a href="#fn-d7e395" id="fnbck-d7e395">12</a></sup>. In ogni caso, la durata del versamento del salario che ne deriva è limitata e può generare lacune di reddito. Se del caso, è possibile prevedere soluzioni più generose (tramite contratto collettivo di lavoro o versamento di un reddito sostitutivo o di altre prestazioni), ma nella prassi accade raramente<sup><a href="#fn-d7e405" id="fnbck-d7e405">13</a></sup>.</p>
<p class="absatz man-space-before-4 ">In definitiva, la possibilità di rinviare o sospendere il versamento dell’indennità di maternità non rappresenta una soluzione soddisfacente per le madri e sarebbe piuttosto un passo indietro. Inoltre, l’onere finanziario ricadrebbe interamente sui datori di lavoro.</p>
<div class="footnotes">
<p id="fn-d7e320"><sup><a href="#fnbck-d7e320">7</a></sup><sup></sup>  <a href="https://fedlex.data.admin.ch/eli/cc/1982/2184_2184_2184" target="_blank">RS <b>837.0</b></a></p>
<p id="fn-d7e332"><sup><a href="#fnbck-d7e332">8</a></sup><sup></sup>  <a href="https://fedlex.data.admin.ch/eli/cc/63/837_843_843" target="_blank">RS <b>831.10</b></a></p>
<p id="fn-d7e343"><sup><a href="#fnbck-d7e343">9</a></sup><sup></sup> www.lavoro.swiss &gt; Pubblicazioni &gt; Direttive / Prassi LADI &gt; <a href="https://www.arbeit.swiss/dam/secoalv/it/dokumente/publikationen/kreisschreiben/kreisschreiben2/Direttiva%20LADI%20ID.pdf.download.pdf/Direttiva%20LADI%20ID.pdf" target="_blank">
				Prassi LADI ID, B34a
			</a></p>
<p id="fn-d7e355"><sup><a href="#fnbck-d7e355">10</a></sup><sup></sup> www.lavoro.swiss &gt; Pubblicazioni &gt; Direttive / Prassi LADI &gt; Prassi LADI ID, B14 e rimandi citati</p>
<p id="fn-d7e363"><sup><a href="#fnbck-d7e363">11</a></sup><sup></sup> www.lavoro.swiss &gt; Pubblicazioni &gt; Direttive / Prassi LADI &gt; Prassi LADI ID, B15</p>
<p id="fn-d7e395"><sup><a href="#fnbck-d7e395">12</a></sup><sup></sup> Cfr. in particolare DTF <b>142</b> II 425 consid. 5.4.</p>
<p id="fn-d7e405"><sup><a href="#fnbck-d7e405">13</a></sup><sup></sup> Cfr. il messaggio del 30 novembre 2018 concernente la modifica della legge sulle indennità di perdita di guadagno (LIPG), <a href="https://fedlex.data.admin.ch/eli/fga/2019/9" target="_blank">FF <b>2019</b> 137</a>.</p>
</div>
</div></section><section id="lvl_1/lvl_1.2/lvl_1.2.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.2/lvl_1.2.2">1.2.2 Opzione scelta</a>
</h3>
<div class="collapseable">
<p class="absatzvor-kurs man-font-style-italic man-space-before-8 man-text-align-left ">Estensione del diritto all’assegno per l’azienda</p>
<p class="absatz man-space-before-4 ">Attualmente l’assegno per l’azienda è versato soltanto a chi presta servizio e non a chi ha diritto agli altri congedi finanziati tramite le IPG. Durante il congedo di maternità, le lavoratrici indipendenti non hanno diritto a questo assegno, sebbene anch’esse si facciano carico delle spese cagionate dall’esercizio corrente. Per questo motivo è opportuno estendere il diritto all’assegno per l’azienda in caso di congedo di maternità alle donne che esercitano un’attività lucrativa indipendente.</p>
<p class="absatz man-space-before-4 ">Quando le mozioni Maury Pasquier 19.4270 e Marti Min Li 19.4110 sono state depositate, oltre all’indennità per chi presta servizio, la LIPG prevedeva unicamente l’indennità di maternità. Da allora sono state introdotte l’indennità per l’altro genitore, l’indennità di assistenza e l’indennità di adozione. Il Consiglio federale ritiene che, per evitare nuove disparità di trattamento, l’assegno per l’azienda debba essere versato a tutti i beneficiari di IPG che adempiono le relative condizioni di diritto.</p>
<p class="absatzvor-kurs man-font-style-italic man-space-before-8 man-text-align-left ">Soppressione del diritto all’assegno per i figli</p>
<p class="absatz man-space-before-4 ">In seguito all’entrata in vigore, il 1° gennaio 2009, della legge federale del 24 marzo 2006<sup><a href="#fn-d7e432" id="fnbck-d7e432">14</a></sup> sugli assegni familiari (LAFam) e alle varie estensioni apportate, l’obiettivo secondo cui ogni figlio deve dare diritto a un assegno familiare, a prescindere dalla situazione personale o professionale dei genitori, è quasi interamente raggiunto (principio «un figlio, un assegno»). Questo significa che una persona con figli che presta servizio riceve non soltanto gli assegni familiari ai sensi della LAFam, ma anche l’assegno per i figli ai sensi della LIPG. In fin dei conti, queste due prestazioni hanno la stessa finalità. Il versamento di un assegno per i figli alle persone tenute a prestare servizio determina un sovraindennizzo e non è dunque più legittimo. Tra l’altro, il fatto che l’assegno per i figli sia concesso soltanto a chi presta servizio costituisce una disparità di trattamento all’interno dell’ordinamento delle IPG, perché la stessa prestazione non viene versata in caso di congedo di maternità, congedo per l’altro genitore, congedo di assistenza o congedo di adozione.</p>
<p class="absatzvor-kurs man-font-style-italic man-space-before-8 man-text-align-left ">Estensione del diritto all’assegno per spese di custodia</p>
<p class="absatz man-space-before-4 ">Chi presta servizio ha diritto a un assegno per spese di custodia. Tuttavia, il rimborso delle spese di custodia non è previsto nel caso degli altri congedi finanziati tramite le IPG. Poiché l’assegno per spese di custodia viene mantenuto per chi presta servizio, è giustificato estenderlo anche agli altri beneficiari dell’ordinamento delle IPG. Analogamente a quanto avviene per chi presta servizio, molto probabilmente il rimborso delle spese di custodia sarà marginale. Pertanto, non comporterà spese esorbitanti (v. n. 6.1.1), ma permetterà di indennizzare singoli casi in cui occorre trovare una soluzione per la custodia che genera spese supplementari.</p>
<p class="absatzvor-kurs man-font-style-italic man-space-before-8 man-text-align-left ">Prolungamento del diritto all’indennità di maternità in caso di degenza ospedaliera prolungata della madre</p>
<p class="absatz man-space-before-4 ">Il diritto vigente prevede un prolungamento della durata del versamento dell’indennità di maternità se, per motivi medici, il neonato deve rimanere o essere ricoverato in ospedale immediatamente dopo la nascita. Tuttavia, non esistono disposizioni analoghe in caso di degenza prolungata della madre. Eppure, la situazione delle madri che devono restare più a lungo in ospedale dopo il parto per motivi di salute è analoga a quella dei neonati. In entrambi i casi, infatti, la madre non può occuparsi del neonato né instaurare un legame con lui. Per questo motivo, pare giustificato che anche lo stato di salute della madre dia diritto al prolungamento del congedo di maternità e dell’indennità di maternità.</p>
<p class="absatz man-space-before-4 ">Più in generale, il neonato deve poter beneficiare della presenza di un genitore durante le prime settimane di vita, compito che la madre non può svolgere se è ricoverata in ospedale. In caso di degenza ospedaliera di breve durata, il padre o la moglie della madre può prendere il suo congedo per l’altro genitore. Se il ricovero dura più di due settimane, il prolungamento del diritto all’indennità per l’altro genitore durante la degenza ospedaliera della madre è giustificato. In questa regolamentazione sono comprese tutte le degenze ospedaliere necessarie nelle prime 14 settimane di vita del neonato. Durante questo periodo, è più difficile affidarlo a una struttura di custodia, motivo per cui dovrebbe essere uno dei genitori ad occuparsene.</p>
<p class="absatzvor-kurs man-font-style-italic man-space-before-8 man-text-align-left ">Mantenimento del diritto al congedo per l’altro genitore in caso di decesso del figlio</p>
<p class="absatz man-space-before-4 ">La mozione Gysin Greta 21.3734 Congedo paternità anche in caso di morte del nascituro attribuisce al Consiglio federale un mandato ben preciso. Si tratta di un compromesso tra la volontà di modificare le condizioni di estinzione del diritto all’indennità per l’altro genitore e quella di tenere conto delle persone che perdono un figlio al di là del congedo per l’altro genitore. Attualmente, il diritto all’indennità per l’altro genitore si estingue se il figlio muore. Il presente progetto prevede che il diritto sussista se il figlio nasce morto o muore alla nascita o nei 14 giorni successivi. In tali casi, l’altro genitore dovrà riscuotere le indennità giornaliere (o eventualmente il relativo saldo) per giorni consecutivi a partire dal giorno successivo al decesso. Questa soluzione permetterà di coprire la maggior parte dei casi di morte di un neonato, che si verificano prevalentemente nel corso dei primi 14 giorni di vita.</p>
<p class="absatz man-space-before-4 ">Il congedo per l’altro genitore è infatti teso a permettere a quest’ultimo di impegnarsi nella sua nuova vita di famiglia, garantire una migliore ripartizione dei compiti e promuovere la conciliabilità tra famiglia e lavoro. Il mantenimento del diritto al congedo e all’indennità per l’altro genitore nei casi summenzionati gli consentirà di assumere il suo ruolo di sostegno e lo aiuterà a conciliare famiglia e lavoro in questi momenti difficili.</p>
<p class="absatzvor-kurs man-font-style-italic man-space-before-8 man-text-align-left ">Estensione del diritto all’indennità di assistenza in caso di degenza ospedaliera prolungata del figlio</p>
<p class="absatz man-space-before-4 ">Il presente progetto prevede di introdurre il diritto all’indennità di assistenza per tutti i casi in cui almeno uno dei due genitori è costretto a interrompere la propria attività lucrativa per occuparsi del figlio che necessita di un trattamento che richiede una degenza ospedaliera della durata minima di quattro giorni. In tali casi, si presume che il figlio abbia un problema di salute di una certa gravità e abbia dunque bisogno di assistenza intensiva da parte di uno dei genitori. Se le condizioni sono soddisfatte, la durata del diritto corrisponderà a quella del ricovero. Un termine di attesa di tre giorni sarà applicato all’inizio della degenza ospedaliera, cosicché le indennità giornaliere saranno versate soltanto a partire dal quarto giorno di ricovero. Conformemente alla richiesta della mozione, i datori di lavoro assumeranno quindi le spese legate ai primi tre giorni di assenza dei genitori. Gli articoli 324<i>a</i> e 329<i>h</i> CO garantiscono infatti al lavoratore il versamento del salario per un tempo limitato in caso di impedimento a lavorare dovuto all’assistenza di un figlio con problemi di salute. In virtù di questa base legale, può dunque continuare a percepire il salario nonostante l’assenza dal lavoro. </p>
<p class="absatz man-space-before-4 ">Dal momento in cui il figlio potrà tornare a casa, il diritto potrà essere prolungato di tre settimane al massimo, in presenza di un certificato medico attestante la necessità di assistenza da parte dei genitori. Per la durata della degenza ospedaliera e la convalescenza, si avrà diritto nel complesso a 98 indennità giornaliere al massimo.</p>
<p class="absatz man-space-before-4 ">Questa soluzione crea una base oggettiva per il diritto all’indennità di assistenza. Le condizioni attualmente previste (art. 16<i>o</i> LIPG) per quanto concerne il grave problema di salute continueranno comunque a essere applicate nel caso dei trattamenti esclusivamente ambulatoriali o che richiedono una degenza ospedaliera di durata molto breve. </p>
<div class="footnotes"><p id="fn-d7e432"><sup><a href="#fnbck-d7e432">14</a></sup><sup></sup>  <a href="https://fedlex.data.admin.ch/eli/cc/2008/51" target="_blank">RS <b>836.2</b></a></p></div>
</div></section>
</div></section><section id="lvl_1/lvl_1.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.3">1.3 Rapporto con il programma di legislatura e il piano finanziario, nonché con le strategie del Consiglio federale</a>
</h2>
<div class="collapseable">
<p class="absatzvor man-space-before-8 ">Il progetto non è annunciato né nel messaggio del 24 gennaio 2024<sup><a href="#fn-d7e478" id="fnbck-d7e478">15</a></sup> sul programma di legislatura 2023–2027 né nel decreto federale del 6 giugno 2024<sup><a href="#fn-d7e490" id="fnbck-d7e490">16</a></sup> sul programma di legislatura 2023–2027. Tuttavia, le modifiche proposte permettono di attuare diversi interventi parlamentari.</p>
<div class="footnotes">
<p id="fn-d7e478"><sup><a href="#fnbck-d7e478">15</a></sup><sup></sup>  <a href="https://fedlex.data.admin.ch/eli/fga/2024/525" target="_blank">FF <b>2024</b> 525</a></p>
<p id="fn-d7e490"><sup><a href="#fnbck-d7e490">16</a></sup><sup></sup>  <a href="https://fedlex.data.admin.ch/eli/fga/2024/1440" target="_blank">FF <b>2024</b> 1440</a></p>
</div>
</div></section><section id="lvl_1/lvl_1.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.4">1.4 Interventi parlamentari</a>
</h2>
<div class="collapseable">
<p class="absatzvor man-space-before-8 ">Possono essere tolti dal ruolo i seguenti interventi parlamentari:</p>
<dl class="man-space-after-0 ">
<dt class="man-space-before-4  ">– </dt>
<dd class="man-space-before-4  ">Mozione Maury Pasquier 19.4270 Assegni per l’azienda in caso di maternità per le lavoratrici indipendenti, e mozione Marti Min Li 19.4110 del medesimo tenore: il presente progetto prevede di estendere il diritto all’assegno per l’azienda a tutti i beneficiari di congedi finanziati tramite le IPG, rispondendo così alla richiesta di versare l’assegno per l’azienda alle lavoratrici durante il congedo di maternità.</dd>
<dt class="man-space-before-4  ">– </dt>
<dd class="man-space-before-4  ">Mozione Herzog Eva 22.4019 «IPG. Importi giornalieri massimi uguali per il servizio militare e la maternità»: la mozione incarica il Consiglio federale di prevedere lo stesso importo massimo per le indennità giornaliere in caso di maternità e di servizio militare. Le modifiche proposte consentono di eliminare le disparità di trattamento nell’ordinamento delle IPG, cosicché l’obiettivo di questa mozione è raggiunto.</dd>
<dt class="man-space-before-4  ">– </dt>
<dd class="man-space-before-4  ">Mozione della CSSS-S 23.3015 Considerare adeguatamente una degenza ospedaliera prolungata della madre subito dopo il parto nell’ambito del congedo e dell’indennità di maternità: la mozione incarica il Consiglio federale di modificare le basi legali in tal senso. Le modifiche proposte attuano questo incarico.</dd>
<dt class="man-space-before-4  ">– </dt>
<dd class="man-space-before-4  ">Mozione Gysin Greta 21.3734 Congedo paternità anche in caso di morte del nascituro: la mozione incarica il Consiglio federale di modificare la legislazione in modo che il congedo di paternità sia concesso per intero se il bambino nasce morto o muore alla nascita o nei 14 giorni successivi. Il presente progetto attua la mozione.</dd>
<dt class="man-space-before-4  ">– </dt>
<dd class="man-space-before-4  ">Mozione Müller 22.3608 «Indennità di assistenza. Garantire l’assistenza ai figli con gravi problemi di salute in ospedale e colmare una lacuna nell’esecuzione»: la mozione affida al Consiglio federale l’incarico di modificare le condizioni per il diritto alla concessione dell’indennità di assistenza previste dalla LIPG. Il presente progetto concretizza queste modifiche.</dd>
</dl>
</div></section>
</div></section><section id="lvl_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_2">2 Procedura preliminare</a>
</h1>
<div class="collapseable">
<section id="lvl_2/lvl_2.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.1">2.1 Risultati della procedura di consultazione</a>
</h2>
<div class="collapseable">
<p class="absatzvor man-space-before-8 ">La procedura di consultazione si è svolta dal 22 dicembre 2023 al 12 aprile 2024. Sono stati invitati ad esprimersi sull’avamprogetto di revisione i Cantoni, i partiti politici rappresentati nell’Assemblea federale, le associazioni mantello nazionali dei Comuni, delle città, delle regioni di montagna, le associazioni mantello dell’economia nonché altre organizzazioni e organi esecutivi interessati. In totale sono pervenuti 74 pareri.</p>
<p class="absatz man-space-before-4 ">Il rapporto integrale sui risultati della procedura di consultazione è disponibile su Internet<sup><a href="#fn-d7e540" id="fnbck-d7e540">17</a></sup>. Di seguito sono riassunte le linee generali che emergono dalle risposte dei partecipanti.</p>
<p class="absatz man-space-before-4 ">La maggioranza dei partecipanti alla consultazione, in particolare tutti i Cantoni, sono favorevoli all’avamprogetto nel suo complesso. Per quanto riguarda i partiti politici, soltanto due hanno partecipato alla consultazione: uno approva il progetto, mentre l’altro lo respinge categoricamente. I pareri delle associazioni mantello dell’economia e delle altre associazioni economiche espressesi sono discordanti, ma prevalentemente a favore dell’avamprogetto. Le altre organizzazioni interessate approvano l’avamprogetto nel suo complesso.</p>
<p class="absatz man-space-before-4 ">I fautori dell’avamprogetto sottolineano la necessità di armonizzare le prestazioni concesse dall’ordinamento delle IPG. I detrattori fanno notare in particolare il rischio che in seguito alle progressive modifiche apportate nell’ordinamento delle IPG le prestazioni non siano più conformi alla loro vocazione iniziale. </p>
<p class="absatz man-space-before-4 ">L’armonizzazione delle prestazioni concesse alle persone prestanti servizio e a quelle che beneficiano di un congedo finanziato tramite l’ordinamento delle IPG è accolta con favore da un’ampia maggioranza dei partecipanti. Tutti quelli che si sono espressi al riguardo approvano la concessione dell’assegno per l’azienda ai lavoratori indipendenti durante un congedo finanziato tramite le IPG. Una minoranza dei partecipanti mostra scetticismo nei confronti della soppressione dell’assegno per i figli e dell’ampliamento dell’assegno per spese di custodia. Per quanto concerne la soppressione dell’assegno per i figli, si deplora che questa venga effettuata a scapito dei bisogni delle famiglie interessate. D’altro canto, alcuni partecipanti ritengono che l’ampliamento dell’assegno per spese di custodia durante i congedi legati alla genitorialità sia estraneo al sistema.</p>
<p class="absatz man-space-before-4 ">Il prolungamento del versamento dell’indennità di maternità in caso di degenza ospedaliera prolungata della madre è accolto favorevolmente, con qualche dubbio sulla sua legittimità espresso da un’esigua minoranza dei partecipanti, secondo cui non vi è alcuna necessità di agire.</p>
<p class="absatz man-space-before-4 ">Infine, un’ampia maggioranza approva la concessione dell’indennità di assistenza per i figli che necessitano di una degenza ospedaliera di almeno quattro giorni consecutivi. Tra i partecipanti favorevoli a questa misura, più della metà propone persino di ampliarne il campo di applicazione, per quanto riguarda sia i casi coperti che la durata del diritto. I partecipanti contrari a questa misura motivano il loro rifiuto con le spese che ne deriverebbero, da un lato, e con la conformità allo scopo dell’assegno per spese di custodia inizialmente previsto dal legislatore, dall’altro.</p>
<div class="footnotes"><p id="fn-d7e540"><sup><a href="#fnbck-d7e540">17</a></sup><sup></sup>  www.admin.ch &gt; Diritto federale &gt; Procedure di consultazione &gt; Procedure di consultazione concluse &gt; 2023 &gt; DFI</p></div>
</div></section><section id="lvl_2/lvl_2.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.2">2.2 Commissione federale AVS/AI</a>
</h2>
<div class="collapseable"><p class="absatzvor man-space-before-8 ">La Commissione federale AVS/AI è stata consultata il 28 ottobre 2024 sulle modifiche legislative previste, in merito alle quali non ha formulato raccomandazioni.</p></div></section>
</div></section><section id="lvl_3"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_3">3 Diritto comparato, in particolare rapporto con il diritto europeo</a>
</h1>
<div class="collapseable">
<p class="absatzvor man-space-before-8 ">In ambito sociale, l’Unione europea (UE) è tenuta a sostenere e completare l’azione degli Stati membri in particolare nel settore della parità tra uomini e donne per quanto riguarda le opportunità sul mercato del lavoro e il trattamento sul lavoro. In questo contesto, nel 2019 l’UE ha adottato la direttiva relativa all’equilibrio tra attività professionale e vita familiare per i genitori e i prestatori di assistenza<sup><a href="#fn-d7e566" id="fnbck-d7e566">18</a></sup>. Questa direttiva esorta gli Stati membri dell’UE a introdurre, se non lo hanno già fatto, un congedo di paternità e un congedo parentale retribuiti, nonché un congedo per i prestatori di assistenza. Gli Stati membri sono liberi di organizzare questi congedi nel modo che ritengono più opportuno, purché vengano rispettate le condizioni minime stabilite dalla direttiva, principalmente per quanto riguarda la cerchia dei beneficiari, la durata dei congedi e, se del caso, il livello di retribuzione. Il presente progetto non può quindi essere comparato con il diritto europeo, che non prescrive nulla sulle questioni specifiche ivi affrontate. Tuttavia, si può notare che le proposte di modifica vanno nella stessa direzione del diritto europeo, in quanto mirano principalmente a eliminare le disuguaglianze tra uomini e donne.</p>
<p class="absatz man-space-before-4 ">Per quanto riguarda il prolungamento dell’indennità di maternità in caso di degenza ospedaliera della madre, il diritto dell’UE applicabile in questo caso<sup><a href="#fn-d7e576" id="fnbck-d7e576">19</a></sup> non affronta tale questione specifica. La direttiva si limita a prescrivere un congedo di maternità di almeno 14 settimane ininterrotte, ripartite prima e/o dopo il parto. Spetta agli Stati membri disciplinarne i dettagli.</p>
<div class="footnotes">
<p id="fn-d7e566"><sup><a href="#fnbck-d7e566">18</a></sup><sup></sup>  Direttiva (UE) 2019/1158 del Parlamento europeo e del Consiglio, del 20 giugno 2019, relativa all’equilibrio tra attività professionale e vita familiare per i genitori e i prestatori di assistenza e che abroga la direttiva 2010/18/UE del Consiglio, versione pubblicata al GU L 188 del 12.7.2019, pag. 79.</p>
<p id="fn-d7e576"><sup><a href="#fnbck-d7e576">19</a></sup><sup></sup>  Direttiva 92/85/CEE del Consiglio, del 19 ottobre 1992, concernente l’attuazione di misure volte a promuovere il miglioramento della sicurezza e della salute sul lavoro delle lavoratrici gestanti, puerpere o in periodo di allattamento, GU L 348 del 28.11.1992, pag. 1; modificata per l’ultima volta dalla direttiva 2007/30/CE del Parlamento europeo e del Consiglio, del 20 giugno 2007, GU L 165 del 27.6.2007, pag. 21.</p>
</div>
</div></section><section id="lvl_4"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_4">4 Punti essenziali del progetto</a>
</h1>
<div class="collapseable">
<section id="lvl_4/lvl_4.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.1">4.1 La normativa proposta</a>
</h2>
<div class="collapseable">
<section id="lvl_4/lvl_4.1/lvl_4.1.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.1">4.1.1 Assegno per l’azienda</a>
</h3>
<div class="collapseable">
<p class="absatzvor man-space-before-8 ">Secondo il diritto vigente, hanno diritto all’assegno per l’azienda le persone prestanti servizio che dirigono un’azienda come proprietari, affittuari o usufruttuari o che partecipano attivamente alla direzione di un’azienda in qualità di soci di una società in nome collettivo, di soci illimitatamente responsabili di una società in accomandita o di membri di un’altra unione di persone senza personalità giuridica che si prefigge uno scopo lucrativo, in quanto non conseguano un reddito superiore da un’attività dipendente (art. 8 cpv. 1 LIPG). Hanno inoltre diritto all’assegno per l’azienda le persone prestanti servizio che lavorano in un’azienda agricola in qualità di familiari se, a causa del loro periodo di servizio di una certa durata, nell’azienda deve essere assunto un sostituto (art. 8 cpv. 2 LIPG).</p>
<p class="absatz man-space-before-4 ">L’assegno per l’azienda mira a rimborsare ai lavoratori indipendenti una parte delle loro spese fisse (p. es. pigione commerciale, salario dei collaboratori) nel periodo della perdita di guadagno. I lavoratori indipendenti che prestano servizio e sostengono spese di esercizio correnti perché non possono occuparsi della loro azienda durante il servizio hanno attualmente diritto a un assegno per l’azienda pari al 27 per cento (fr. 75 al giorno; stato: 2024) dell’indennità totale massima, che serve a coprire in modo forfettario le spese sostenute. Le madri che svolgono un’attività lucrativa indipendente e interrompono la loro attività durante il congedo di maternità devono sostenere le stesse spese di chi presta servizio. È pertanto giustificato versare anche a loro un assegno per l’azienda.</p>
<p class="absatz man-space-before-4 ">I genitori costretti a interrompere la propria attività lucrativa per assistere un figlio con gravi problemi di salute possono essere confrontati alle stesse difficoltà. Contrariamente al congedo di maternità, il congedo di assistenza può essere preso in maniera flessibile in singoli giorni e suddiviso tra i genitori. Ciononostante, può durare fino a 14 settimane, come il congedo di maternità. Anche durante il congedo di assistenza, l’assenza prolungata del lavoratore indipendente dall’azienda può comportare dei costi. Di conseguenza, la presente modifica prevede anche di estendere il diritto all’assegno per l’azienda ai genitori che assistono un figlio con gravi problemi di salute, seppure non sia richiesto dalle mozioni Maury Pasquier 19.4270 e Marti Min Li 19.4110.</p>
<p class="absatz man-space-before-4 ">L’assegno per l’azienda dovrà altresì essere versato durante il congedo per l’altro genitore e il congedo di adozione. Sebbene questi congedi siano limitati a due settimane e possano essere presi in maniera flessibile in singoli giorni, va rilevato che attualmente l’assegno per l’azienda è versato a chi presta servizio a prescindere dalla durata del servizio, e anche per le formazioni G+S della durata di qualche giorno o addirittura per un servizio svolto al di fuori dei giorni lavorativi. Non esiste quindi una durata minima di assenza. Per non creare ulteriori disparità di trattamento, il Consiglio federale ritiene opportuno applicare le regole relative all’assegno per l’azienda anche durante il congedo per l’altro genitore e il congedo di adozione.</p>
<p class="absatz man-space-before-4 ">Va inoltre rilevato che per le persone che lavorano in un’azienda agricola in qualità di membri della famiglia del capo dell’azienda vanno considerati anche criteri supplementari, come la durata dell’assenza e l’assunzione di un sostituto. Questi verranno ripresi anche per l’assegno per l’azienda accordato durante i congedi finanziati tramite le IPG.</p>
<p class="absatz man-space-before-4 ">La modifica proposta garantisce che le madri, i padri o le mogli delle madri, i genitori che devono interrompere la propria attività lucrativa per assistere un figlio con gravi problemi di salute e i genitori adottivi abbiano diritto all’assegno per l’azienda alle stesse condizioni di chi presta servizio.</p>
</div></section><section id="lvl_4/lvl_4.1/lvl_4.1.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.2">4.1.2 Altre prestazioni dell’ordinamento delle IPG</a>
</h3>
<div class="collapseable">
<p class="absatzvor-kurs man-font-style-italic man-space-before-8 ">Assegno per i figli</p>
<p class="absatz man-space-before-4 ">Il diritto vigente prevede che chi presta servizio riceva un assegno per ogni figlio di età inferiore ai 18 anni, o di età inferiore ai 25 anni se il figlio svolge un tirocinio o una formazione. Questo assegno è stato introdotto con l’entrata in vigore della LIPG, quando non esistevano ancora gli assegni familiari, affinché l’indennizzo prendesse in considerazione i figli a carico della persona tenuta a prestare servizio. Ammonta a 22 franchi al giorno per ogni figlio (stato: 2024) e va ad aggiungersi all’indennità di base. Sommati, l’indennità di base e gli assegni per i figli non possono superare i 275 franchi al giorno (stato: 2024), ovvero l’importo dell’indennità totale massima.</p>
<p class="absatz man-space-before-4 ">La LAFam è entrata in vigore il 1° gennaio 2009. Ha poi subìto varie revisioni tese a estendere il diritto agli assegni familiari e a realizzare il principio «un figlio, un assegno». Gli assegni familiari, destinati a compensare parzialmente l’onere finanziario derivante dall’accudimento di uno o più figli, comprendono l’assegno per i figli, l’assegno di formazione, l’assegno di nascita e l’assegno di adozione.</p>
<p class="absatz man-space-before-4 ">L’assegno per i figli della LIPG e gli assegni familiari della LAFam perseguono quindi lo stesso obiettivo. Tuttavia, nella prassi una persona che presta servizio e che ha figli non percepisce soltanto gli assegni familiari, ma anche l’assegno per i figli. Si tratta dunque di un doppio indennizzo, da parte di ordinamenti diversi, che non è legittimo. Per questo motivo, è opportuno sopprimere gli assegni per i figli dall’ordinamento delle IPG, in modo che non siano concessi a nessun beneficiario di queste indennità.</p>
<p class="absatz man-space-before-4 ">Così facendo, si eliminerebbe una disparità di trattamento nell’indennizzo dei beneficiari di IPG. Infatti, l’assegno per i figli non viene concesso agli altri beneficiari.</p>
<p class="absatz man-space-before-4 ">Sopprimendo l’assegno per i figli, non ha più senso fare la distinzione tra «indennità di base» e «indennità totale». La percentuale delle varie indennità verrà adattata sulla base del nuovo importo massimo, affinché gli importi corrispondano almeno agli importi fissati con effetto dal 1° gennaio 2023 nel quadro dell’adeguamento dell’importo massimo.</p>
<p class="absatzvor-kurs man-font-style-italic man-space-before-8 ">Assegno per spese di custodia</p>
<p class="absatz man-space-before-4 ">Secondo il diritto vigente, le persone prestanti servizio che vivono in comunione domestica con uno o più figli di età inferiore ai 16 anni hanno diritto all’assegno per spese di custodia se possono stabilire che, a causa di un periodo di servizio di due giorni consecutivi almeno, hanno sostenuto spese supplementari di tal genere (art. 7 cpv. 1 LIPG). Il Consiglio federale stabilisce l’importo massimo dell’indennità e disciplina i dettagli (art. 7 cpv. 2 LIPG). Danno diritto all’assegno i figli della persona prestante servizio e i figli elettivi della persona prestante servizio dei quali egli assume gratuitamente e durevolmente le spese di mantenimento e di educazione (art. 6 cpv. 2 LIPG). Secondo il diritto vigente, sono rimborsati i costi effettivi, ma fino a concorrenza della somma equivalente a 75 franchi moltiplicati per il numero di giorni di servizio effettuati (stato: 2024; art. 13 dell’ordinanza del 24 novembre 2004<sup><a href="#fn-d7e620" id="fnbck-d7e620">20</a></sup> sulle indennità di perdita di guadagno [OIPG]). Le spese di custodia inferiori a 20 franchi per l’intera durata del servizio non vengono rimborsate.</p>
<p class="absatz man-space-before-4 ">Lo scopo dell’assegno per spese di custodia è di partecipare alle spese supplementari per la custodia dei figli cagionate dal servizio. La nuova disposizione proposta prevede che con l’assegno per spese di custodia si possano rimborsare soltanto le spese per la custodia istituzionale.</p>
<p class="absatz man-space-before-4 ">Chi presta servizio ha diritto a un assegno per spese di custodia perché il servizio gli impedisce di occuparsi dei figli. Nel caso degli altri congedi, questo assegno sarà concesso se il genitore in questione non è in grado di occuparsi dei figli per motivi legati alla sua salute o a quella del figlio che dà diritto all’assegno e deve quindi ricorrere a un servizio di custodia istituzionale.</p>
<p class="absatz man-space-before-4 ">Nel caso di un genitore che fruisce di un congedo finanziato tramite le IPG, le situazioni in cui risultano spese supplementari per la custodia dei figli dovrebbero essere rare. Infatti, lo scopo di tali congedi è proprio quello di poter stare con il figlio e nella maggior parte dei casi la custodia degli altri figli è già organizzata. Tuttavia, in alcune situazioni particolari, le spese di custodia dovrebbero essere rimborsate.</p>
<p class="absatz man-space-before-4 ">Per esempio, una madre che ha problemi di salute durante il congedo di maternità e/o deve essere ricoverata in ospedale non può occuparsi del neonato. Si trova quindi in una situazione analoga a quella di chi presta servizio: non può più occuparsi dei figli e deve ricorrere a una soluzione di custodia per il neonato o per gli altri figli, il che può comportare spese supplementari tali da giustificare la concessione dell’assegno per spese di custodia. Una situazione analoga può verificarsi se è necessaria la presenza di entrambi i genitori presso un figlio con gravi problemi di salute.</p>
<div class="footnotes"><p id="fn-d7e620"><sup><a href="#fnbck-d7e620">20</a></sup><sup></sup>  <a href="https://fedlex.data.admin.ch/eli/cc/2005/187" target="_blank">RS <b>834.11</b></a></p></div>
</div></section><section id="lvl_4/lvl_4.1/lvl_4.1.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.3">4.1.3 Prolungamento del versamento dell’indennità di maternità in caso di degenza ospedaliera prolungata della madre</a>
</h3>
<div class="collapseable">
<p class="absatzvor man-space-before-8 ">La LIPG verrà modificata in modo che l’indennità di maternità sia versata più a lungo in caso di ricovero prolungato della madre dopo il parto. Il Consiglio federale intende trattare la degenza ospedaliera prolungata della madre e del neonato allo stesso modo.</p>
<p class="absatz man-space-before-4 ">Il versamento dell’indennità sarà prolungato al massimo di 56 giorni, come già accade in caso di degenza prolungata del neonato. Non contano soltanto i giorni feriali, bensì tutti i giorni della settimana, compresi i festivi e i fine settimana. Se la madre deve essere ricoverata per almeno due settimane e la degenza inizia entro due settimane dal parto, il diritto all’indennità è prolungato di una durata equivalente a quella della degenza ospedaliera, ma al massimo di 56 giorni. Il termine di 14 giorni sarà calcolato a partire dal giorno del parto.</p>
<p class="absatz man-space-before-4 ">Il diritto al prolungamento dell’indennità sussisterà sia per il parto in ospedale che per quello a domicilio o in una casa per partorienti, a condizione che la madre debba rimanere ricoverata in ospedale subito dopo il parto o debba recarvisi nelle due settimane successive.</p>
<p class="absatz man-space-before-4 ">Il progetto prevede che il termine di due settimane si applicherà anche al neonato, affinché i due casi vengano trattati allo stesso modo. Questo significa che la degenza ospedaliera del neonato dovrà iniziare entro due settimane dalla sua nascita affinché l’indennità di maternità possa essere prolungata.</p>
<p class="absatz man-space-before-4 ">Come già previsto attualmente in caso di degenza ospedaliera prolungata del neonato, soltanto le madri che continuano a lavorare dopo il congedo di maternità avranno diritto al prolungamento. Questa condizione non cambierà e si applicherà anche al prolungamento del congedo di maternità in caso di ricovero della madre.</p>
<p class="absatz man-space-before-4 ">Infine, rimane la questione dell’assistenza del neonato in caso di degenza ospedaliera della madre nelle 14 settimane successive al parto. Purtroppo è difficile organizzare la custodia di bambini così piccoli, perché si tratta di neonati di pochi mesi, che hanno bisogno della presenza di almeno uno dei genitori. Se la madre deve essere ricoverata, non può essere presente e prestare le cure necessarie al suo neonato. Occorre quindi prolungare il congedo per l’altro genitore.</p>
<p class="absatz man-space-before-4 ">Se la madre è ricoverata per più di due settimane nelle 14 settimane successive alla nascita del figlio, e non solo nelle due settimane che seguono il parto, il congedo per l’altro genitore sarà prolungato della durata della degenza, ma al massimo fino al 97° giorno dopo il parto, ovvero con la concessione di 84 indennità giornaliere supplementari al massimo. Si può infatti considerare che le prime due settimane di degenza ospedaliera siano coperte dal congedo per l’altro genitore, mentre il prolungamento permette di coprire il resto del ricovero. Il congedo per l’altro genitore prolungato per questo motivo dovrà essere preso senza interrruzioni a partire dal 15° giorno di degenza ospedaliera. Questa regolamentazione garantisce che il neonato possa beneficiare della presenza continua di almeno uno dei genitori durante le prime settimane di vita. Oltre la 14<sup>a</sup> settimana dopo la nascita, l’accudimento del bambino può essere garantito con le soluzioni di custodia abituali.</p>
</div></section><section id="lvl_4/lvl_4.1/lvl_4.1.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.4">4.1.4 Mantenimento del diritto all’indennità per l’altro genitore in caso di decesso del figlio</a>
</h3>
<div class="collapseable">
<p class="absatzvor man-space-before-8 ">Il vigente articolo 16<i>j</i> LIPG prevede che il diritto all’indennità per l’altro genitore inizi il giorno della nascita del figlio. L’indennità può essere riscossa durante un termine quadro di sei mesi. Il diritto alla medesima si estingue alla scadenza del termine quadro, dopo la riscossione del numero massimo di indennità giornaliere, se l’altro genitore (il padre o la moglie della madre) muore, se il figlio muore o se il rapporto di filiazione si estingue per sentenza.</p>
<p class="absatz man-space-before-4 ">Analogamente, l’articolo 16<i>c</i> capoverso 1 LIPG prevede che il diritto all’indennità di maternità inizi il giorno del parto. Per quanto concerne i motivi di estinzione del diritto, l’articolo 16<i>d</i> LIPG menziona la riscossione delle 98 indennità giornaliere previste (che deve essere ininterrotta dal momento del parto), la ripresa di un’attività lucrativa da parte della madre o il decesso di quest’ultima.</p>
<p class="absatz man-space-before-4 ">I motivi di estinzione del diritto non sono dunque esattamente identici per le due indennità. Se la maggior parte delle differenze va da sé, è più difficile giustificare il fatto che il decesso del figlio causi l’estinzione del diritto all’indennità per l’altro genitore.</p>
<p class="absatz man-space-before-4 ">Per attuare la mozione Gysin Greta 21.3734, il decesso del figlio non dovrà più costituire un motivo di estinzione del diritto all’indennità per l’altro genitore, se avviene prima della nascita (purché la gravidanza sia durata almeno 23 settimane), alla nascita o nei 14 giorni successivi. In tali casi, il diritto all’indennità sarà mantenuto e l’altro genitore potrà riscuotere il relativo saldo, se non ha ancora esaurito il diritto. In tal caso, tuttavia, i giorni di congedo rimanenti andranno presi in giorni consecutivi, a partire dal giorno successivo al decesso del figlio. Questa nuova regolamentazione mira infatti a consentire all’altro genitore di affrontare il proprio lutto e assumere il proprio ruolo di sostegno in circostanze così tragiche. </p>
</div></section><section id="lvl_4/lvl_4.1/lvl_4.1.5"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.5">4.1.5 Ampliamento del diritto all’indennità di assistenza</a>
</h3>
<div class="collapseable">
<p class="absatzvor man-space-before-8 ">Secondo le disposizioni in vigore, il diritto all’indennità di assistenza è previsto per i genitori di un figlio minorenne con gravi problemi di salute per i quali ha un bisogno particolarmente elevato di accompagnamento e cure. Secondo l’articolo 16<i>o</i> LIPG, un figlio ha gravi problemi di salute se sono adempiute le seguenti condizioni:</p>
<dl class="man-space-after-0 ">
<dt class="man-space-before-4  ">– </dt>
<dd class="man-space-before-4  ">si è verificato un cambiamento radicale del suo stato di salute fisica o psichica;</dd>
<dt class="man-space-before-4  ">– </dt>
<dd class="man-space-before-4  ">il decorso o l’esito di questo cambiamento è difficilmente prevedibile oppure va considerata l’eventualità di un danno permanente o crescente oppure del decesso;</dd>
<dt class="man-space-before-4  ">– </dt>
<dd class="man-space-before-4  ">sussiste un bisogno particolarmente elevato di assistenza da parte dei genitori; </dd>
<dt class="man-space-before-4  ">– </dt>
<dd class="man-space-before-4  ">almeno un genitore deve interrompere l’attività lucrativa per assistere il figlio.</dd>
</dl>
<p class="absatz man-space-before-4 ">L’indennità di assistenza continuerà a compensare la perdita di guadagno derivante da un congedo preso a causa di un grave problema di salute del figlio. Il presente progetto prevede però di estendere il diritto ai casi in cui il figlio deve essere ricoverato per almeno quattro giorni consecutivi e almeno uno dei genitori deve interrompere la sua attività lucrativa per assisterlo. In questi casi, si applicherà un termine di attesa di tre giorni, il che significa che le indennità giornaliere non saranno versate durante i primi tre giorni di ricovero. Il versamento delle indennità giornaliere inizierà quindi il quarto giorno di ricovero e sarà limitato alla durata di quest’ultimo e della successiva convalescenza. Nel complesso, non potrà superare 14 settimane (ovvero 98 indennità giornaliere).<w:movetorangestart w:id="45" w:author="Buchs Marie BSV" w:date="2025-03-03T07:01:00Z" w:name="move191877695" xmlns:w="http://schemas.openxmlformats.org/wordprocessingml/2006/main"></w:movetorangestart> <w:movetorangeend w:id="45" xmlns:w="http://schemas.openxmlformats.org/wordprocessingml/2006/main"></w:movetorangeend>La durata della convalescenza dovrà essere attestata da un certificato medico e il relativo congedo non potrà superare le tre settimane. Ogni nuovo episodio di degenza ospedaliera darà diritto all’indennità e al congedo di assistenza, anche se si verificheranno più ricoveri nello stesso anno. Il termine di attesa di tre giorni si applicherà all’inizio di ogni nuovo diritto.</p>
<p class="absatz man-space-before-4 ">Una disabilità o un’infermità congenita non sono considerate in quanto tali come un problema di salute ai sensi della legge, se non comportano un cambiamento radicale dello stato di salute fisica o psichica del bambino. Per questo motivo non danno diritto a un’indennità di assistenza se lo stato di salute del figlio è stabile. I genitori di un figlio in situazione di disabilità o affetto da un’infermità congenita possono dunque beneficiare dell’indennità di assistenza soltanto se lo stato del figlio si aggrava notevolmente, ovvero se le condizioni summenzionate sono adempiute. In caso di degenza ospedaliera dovuta a una disabilità o a un’infermità congenita, il diritto all’indennità di assistenza potrà essere riconosciuto soltanto se le condizioni di cui all’articolo 16<i>n</i> D-LIPG saranno adempiute, vale a dire se la degenza sarà durata almeno quattro giorni. Per contro, le degenze ospedaliere immediatamente successive alla nascita e ininterrotte non daranno diritto all’indennità di assistenza, a prescindere dalla durata della degenza. Anche in caso di nascita prematura, la degenza ospedaliera del neonato è dovuta alla nascita ed è coperta dal congedo di maternità, il quale può peraltro essere prolungato se la degenza ospedaliera del figlio dura più di due settimane (art. 16<i>c</i> cpv. 3 LIPG).</p>
<p class="absatz man-space-before-4 ">Può succedere che un figlio sia dapprima ricoverato e che in seguito venga appurato che il problema di salute è grave ai sensi dell’articolo 16<i>o</i> LIPG. In questi casi, a condizione che i requisiti legali siano soddisfatti, i genitori avranno innanzitutto diritto all’indennità di assistenza per il figlio ricoverato (art. 16<i>n</i> D-LIPG). In seguito, questo diritto sarà trasformato in un’indennità di assistenza per il figlio con gravi problemi di salute (art. 16<i>n</i> e 16<i>o</i> LIPG). In altre parole, questo significa che nel periodo in cui il figlio è ricoverato senza adempiere le condizioni di cui all’articolo 16<i>o</i> LIPG, potrà essere concessa l’indennità di assistenza in caso di degenza ospedaliera. Dal momento in cui il problema di salute diventerà grave ai sensi della disposizione legale e comporterà la prima interruzione dell’attività lucrativa da parte di uno dei genitori, inizieranno il termine quadro di 18 mesi (art. 16<i>p</i> cpv. 1 e 2 LIPG) e il calcolo delle 98 indennità giornaliere (art. 16<i>q</i> cpv. 2 LIPG).</p>
</div></section><section id="lvl_4/lvl_4.1/lvl_4.1.6"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.6">4.1.6 Regole di coordinamento</a>
</h3>
<div class="collapseable">
<p class="absatzvor man-space-before-8 ">Considerato che la presente revisione della LIPG ha un obiettivo di armonizzazione, è opportuno completare le regole di coordinamento interne al sistema. Gli articoli 16<i>g</i>, 16<i>m</i> e 16<i>s</i> LIPG disciplinano, al capoverso 1, il coordinamento tra, da un lato, l’indennità di maternità, l’indennità per l’altro genitore e l’indennità di assistenza e, dall’altro, le indennità giornaliere o le prestazioni delle assicurazioni sociali elencate.</p>
<p class="absatz man-space-before-4 ">Secondo il diritto vigente, la madre non può percepire l’indennità di assistenza mentre riceve l’indennità di maternità, poiché quest’ultima ha la priorità (art. 16<i>g</i> cpv. 1 lett. f LIPG). Tuttavia, poiché al momento dei dibattiti parlamentari sull’indennità di assistenza l’indennità di paternità non era ancora stata introdotta, per quest’ultima non erano state fissate regole. I commenti relativi all’articolo 16<i>m</i> LIPG precisavano tuttavia che l’indennità di paternità esclude generalmente il versamento di indennità giornaliere di altre assicurazioni sociali<a href="https://www.fedlex.admin.ch/eli/fga/2019/1215/it" target="_blank">
				<sup><a href="#fn-d7e748" id="fnbck-d7e748">21</a></sup>
			</a>. La disposizione viene dunque completata in tal senso. Questa regola è ripresa per l’indennità di adozione.</p>
<p class="absatz man-space-before-4 ">L’indennità di assistenza è una prestazione sussidiaria, che può essere concessa soltanto se il genitore che la richiede non percepisce, per il giorno in questione, un’altra indennità dell’ordinamento delle IPG. Di conseguenza, durante il congedo di maternità la madre non può richiedere l’indennità di assistenza né per il neonato né per gli altri figli. Per contro, il presente progetto prevede che durante questo periodo l’altro genitore possa richiedere l’indennità di assistenza per il neonato o per gli altri figli. Viceversa, durante i giorni di congedo per l’altro genitore all’altro genitore non può essere concessa l’indennità di assistenza, che può essere percepita soltanto dalla madre, a condizione che non riceva più l’indennità di maternità. La stessa regola si applica all’indennità di adozione: per i giorni in cui è versata, non può essere concessa l’indennità di assistenza.</p>
<div class="footnotes"><p id="fn-d7e748"><sup><a href="#fnbck-d7e748">21</a></sup><sup></sup>  <a href="https://fedlex.data.admin.ch/eli/fga/2019/1215" target="_blank">FF <b>2019</b> 2815</a>, in particolare 2825.</p></div>
</div></section>
</div></section><section id="lvl_4/lvl_4.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.2">4.2 Compatibilità tra compiti e finanze</a>
</h2>
<div class="collapseable">
<p class="absatzvor man-space-before-8 ">Il progetto non prevede nuovi compiti legali né ripercussioni finanziarie per la Confederazione.</p>
<p class="absatz man-space-before-4 ">Il presente progetto si prefigge di eliminare le disparità di trattamento che risultano dalla concessione di alcune prestazioni soltanto a determinati beneficiari di IPG. Le misure previste a questo scopo comporteranno un aumento delle spese delle IPG, che tuttavia non richiede un aumento del tasso di contribuzione. Il numero 6.1 fornisce informazioni dettagliate sulle ripercussioni finanziarie del progetto.</p>
</div></section><section id="lvl_4/lvl_4.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.3">4.3 Attuazione</a>
</h2>
<div class="collapseable"><p class="absatzvor man-space-before-8 ">Gli organi esecutivi saranno le casse di compensazione. Il presente progetto mira a estendere alcune prestazioni ad altre categorie di aventi diritto, il che comporta in particolare un adattamento dei processi di lavoro, una nuova programmazione dei software di calcolo, nuovi moduli e un adattamento dei moduli in uso, nonché di opuscoli informativi e registri. Di conseguenza, occorre prevedere un lasso di tempo sufficiente per l’attuazione dopo l’adozione del progetto.</p></div></section>
</div></section><section id="lvl_5"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_5">5 Commento ai singoli articoli</a>
</h1>
<div class="collapseable">
<section id="lvl_5/lvl_5.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.1">5.1 Modifiche della LIPG</a>
</h2>
<div class="collapseable">
<section id="lvl_5/lvl_5.1/lvl_u1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_u1">Titolo prima  dell’art. 1a</a>
</h3>
<div class="collapseable"><p class="absatz man-space-before-4 ">Il termine «indennità per chi presta servizio», impiegato nel titolo I, viene ripreso leggermente modificato per indicare l’indennità versata, che sarà in futuro denominata «indennità di servizio». Inoltre dal titolo verrà soppresso il riferimento al diritto. In tedesco sarà impiegato il termine «Dienstentschädigung» e in francese «allocation de service».</p></div></section><article id="art_4"><a name="a4"></a><h6 class="heading " role="heading">
<span class="display-icon"></span><span class="external-link-icon"></span><a href="#art_4">Art. 4 <span class="man-font-style-normal">Indennità di servizio</span></a>
</h6>
<div class="collapseable"><p class="absatz man-space-before-4 ">Si procede a una modifica redazionale: dato che l’assegno per i figli viene soppresso, non vi è più motivo di distinguere tra «indennità di base» e «indennità totale». Quest’ultima consta infatti dell’indennità di base e dell’assegno per i figli, il quale non esisterà più. Viene dunque ripreso il termine «indennità di servizio» impiegato nel titolo I per designare l’indennità versata. Dal punto di vista materiale, la disposizione non cambia.</p></div></article><article id="art_6"><a name="a6"></a><h6 class="heading " role="heading">
<span class="display-icon"></span><span class="external-link-icon"></span><a href="#art_6">Art. 6</a>
</h6>
<div class="collapseable"><p class="absatz man-space-before-4 ">Attualmente questo articolo disciplina il diritto all’assegno per i figli per le persone prestanti servizio. Poiché la nuova regolamentazione prevede che l’ordinamento delle IPG non verserà più assegni per i figli, questa disposizione va abrogata (v. n. 1.2.2 e 4.1.2).</p></div></article><article id="art_7"><a name="a7"></a><h6 class="heading " role="heading">
<span class="display-icon"></span><span class="external-link-icon"></span><a href="#art_7">Art. 7  <span class="man-font-style-normal">Assegno per spese di custodia</span></a>
</h6>
<div class="collapseable">
<p class="absatz man-space-before-4 "><i>Cpv. 1:</i> in questo capoverso viene stralciato il rimando all’articolo 6, in quanto questa disposizione verrà abrogata. A dare diritto all’assegno per spese di custodia sono in primo luogo i figli della persona prestante servizio. Tale assegno è versato esclusivamente in caso di spese supplementari per la custodia istituzionale che sorgono durante il periodo di servizio. La custodia istituzionale comprende le strutture di custodia pubbliche o private che accolgono bambini prima del periodo della scuola dell’obbligo o durante il medesimo (asili nido, scuole diurne, strutture di custodia parascolastiche, unità di custodia per allievi, scuola a orario continuato e strutture per bambini di età mista). Anche la custodia in una famiglia diurna è considerata quale custodia istituzionale, a condizione che sia organizzata (p. es. tramite l’appartenenza a reti o associazioni). Le spese per la custodia non istituzionale, ovvero quella assunta da singoli individui non affiliati a un’organizzazione, non sono riconosciute.</p>
<p class="absatz man-space-before-4 "><i>Cpv. 1</i><i><sup>bis</sup></i><i>:</i> anche i figli elettivi danno diritto all’assegno per spese di custodia, se la persona prestante servizio assume gratuitamente e durevolmente le spese di mantenimento e di educazione.</p>
<p class="absatz man-space-before-4 "><i>Cpv</i><w:movetorangestart w:id="56" w:author="Buchs Marie BSV" w:date="2025-03-03T07:01:00Z" w:name="move191877697" xmlns:w="http://schemas.openxmlformats.org/wordprocessingml/2006/main"></w:movetorangestart><i>. </i><w:movetorangeend w:id="56" xmlns:w="http://schemas.openxmlformats.org/wordprocessingml/2006/main"></w:movetorangeend><i>2:</i> in questo capoverso si procede a una modifica redazionale per armonizzare la formulazione.</p>
</div></article><article id="art_8"><a name="a8"></a><h6 class="heading " role="heading">
<span class="display-icon"></span><span class="external-link-icon"></span><a href="#art_8">Art. 8</a>
</h6>
<div class="collapseable"><p class="absatz man-space-before-4 ">Si procede a una modifica redazionale per armonizzare la formulazione. Inoltre, la delega al Consiglio federale prevista al capoverso 2 viene precisata in modo che sia conforme alla regola dell’articolo 14 OIPG.</p></div></article><article id="art_9"><a name="a9"></a><h6 class="heading " role="heading">
<span class="display-icon"></span><span class="external-link-icon"></span><a href="#art_9">Art. 9 <span class="man-font-style-normal">Indennità di servizio durante la scuola reclute e durante periodi di servizio equiparati</span></a>
</h6>
<div class="collapseable">
<p class="absatz man-space-before-4 ">Si procede a una modifica redazionale, senza alcuna modifica materiale delle disposizioni.</p>
<p class="absatz man-space-before-4 ">Dato che l’assegno per i figli viene soppresso, non vi è più motivo di distinguere tra «indennità di base» e «indennità totale». Quest’ultima consta infatti dell’indennità di base e dell’assegno per i figli. Viene dunque ripreso il termine «indennità di servizio» impiegato nel titolo I per designare l’indennità versata.</p>
<p class="absatz man-space-before-4 ">Ai capoversi 1 e 2<sup>bis</sup>–4, viene ridefinita la percentuale dell’indennità in base all’importo massimo di cui all’articolo 16 capoverso 1 D-LIPG, in modo che gli importi corrispondano almeno a quelli fissati dal 1° gennaio 2023 nell’ambito dell’adeguamento dell’importo massimo.</p>
<p class="absatz man-space-before-4 ">Data la soppressione degli assegni per i figli, al capoverso 2, che riprende il limite di età attualmente contemplato nell’articolo 6 capoverso 1, si deve rinviare ai figli secondo l’articolo 7 capoverso 1bis D-LIPG.</p>
</div></article><article id="art_10"><a name="a10"></a><h6 class="heading " role="heading">
<span class="display-icon"></span><span class="external-link-icon"></span><a href="#art_10">Art. 10<span class="man-font-style-normal"></span> <span class="man-font-style-normal">Indennità di servizio durante gli altri servizi</span></a>
</h6>
<div class="collapseable">
<p class="absatz man-space-before-4 ">Si procede a una modifica redazionale: dato che l’assegno per i figli viene soppresso, non vi è più motivo di distinguere tra «indennità di base» e «indennità totale». Quest’ultima consta infatti dell’indennità di base e dell’assegno per i figli. Viene dunque ripreso il termine «indennità di servizio» impiegato nel titolo I per designare l’indennità versata. Dal punto di vista materiale, la disposizione non cambia.</p>
<p class="absatz man-space-before-4 ">Inoltre, il rimando del capoverso 1 all’articolo 16 viene completato includendovi anche i capoversi 4 e 5. La disposizione vigente rimanda infatti soltanto ai capoversi 1–3, che stabiliscono gli importi minimi. Tuttavia anche l’importo massimo è applicabile. Questo adeguamento corrisponde alla prassi già in uso, che non verrà quindi modificata.</p>
</div></article><section id="lvl_5/lvl_5.1/lvl_u8"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_u8">Art. 10a, rubrica</a>
</h3>
<div class="collapseable">
<p class="absatz man-space-before-4 "> Indennità di servizio tra due servizi</p>
<p class="absatz man-space-before-4 ">La rubrica di questo articolo viene modificata. Si tratta di una modifica puramente redazionale. Dal punto di vista materiale, la disposizione non cambia. Dato che l’assegno per i figli viene soppresso, non vi è più motivo di distinguere tra «indennità di base» e «indennità totale». Viene dunque ripreso il termine «indennità di servizio» impiegato nel titolo I per designare l’indennità versata.</p>
</div></section><article id="art_13"><a name="a13"></a><h6 class="heading " role="heading">
<span class="display-icon"></span><span class="external-link-icon"></span><a href="#art_13">Art. 13</a>
</h6>
<div class="collapseable"><p class="absatz man-space-before-4 ">Questo articolo disciplina l’ammontare dell’assegno per i figli. Dato che questa prestazione viene soppressa con la presente revisione, il vigente articolo 13 viene abrogato.</p></div></article><article id="art_15"><a name="a15"></a><h6 class="heading " role="heading">
<span class="display-icon"></span><span class="external-link-icon"></span><a href="#art_15">Art. 15<span class="man-font-style-normal"></span> <span class="man-font-style-normal">Assegno per l’azienda</span></a>
</h6>
<div class="collapseable"><p class="absatz man-space-before-4 ">Dato che l’assegno per i figli viene soppresso, non è più possibile fare riferimento all’indennità totale per determinare l’ammontare dell’assegno per l’azienda. Occorre dunque ridefinire la percentuale dell’assegno in base all’importo massimo di cui all’articolo 16 capoversi 1 e 2 D-LIPG, in modo che l’importo dell’assegno corrisponda almeno a quello fissato dal 1° gennaio 2023 nell’ambito dell’adeguamento dell’importo massimo.</p></div></article><article id="art_16"><a name="a16"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16">Art. 16<span class="man-font-style-normal"></span> <span class="man-font-style-normal">Importi massimo e minimo</span></a>
</h6>
<div class="collapseable">
<p class="absatz man-space-before-4 "><i>Cpv. 1</i><i>:</i> questo capoverso definisce l’importo massimo dell’indennità per chi presta servizio, che corrisponde a quello attualmente definito per l’indennità di base. Questo importo servirà anche a determinare quello delle altre prestazioni, come è oggi il caso dell’indennità totale massima di cui all’articolo 16<i>a</i> LIPG. </p>
<p class="absatz man-space-before-4 "><i>Cpv. 2:</i> la regola del vigente articolo 16a capoverso 2 relativa all’adeguamento dell’importo massimo da parte del Consiglio federale viene ripresa nella presente disposizione.</p>
<p class="absatz man-space-before-4 "><i>Cpv. 3–5:</i> si procede a una modifica redazionale: dato che l’assegno per i figli viene soppresso, non vi è più motivo di distinguere tra «indennità di base» e «indennità totale» e si fa quindi riferimento unicamente all’«indennità di servizio». Con la soppressione dell’assegno per i figli, la distinzione tra persone con e senza figli non è più giustificata. Le lettere a–c vengono dunque stralciate. Gli importi definiti in questo articolo serviranno quindi per definire l’indennità minima da versare alle persone prestanti servizio nei casi in cui queste non esercitano alcuna attività lucrativa o l’80 per cento del reddito conseguito prima del servizio è inferiore a questi importi minimi. La percentuale dell’indennità viene ridefinita in base all’importo massimo di cui all’articolo 16 capoversi 1 e 2 D-LIPG e adeguata in ogni capoverso. L’importo dovrà corrispondere almeno a quello applicato dal 1° gennaio 2023 in seguito all’adeguamento dell’importo massimo.</p>
<p class="absatz man-space-before-4 ">Il vigente capoverso 5 viene stralciato. Esso stabilisce che l’indennità totale è ridotta nella misura in cui supera il reddito medio conseguito prima del servizio oppure l’indennità totale massima secondo l’articolo 16<i>a</i>, tuttavia soltanto fino a concorrenza degli importi minimi secondo i capoversi 1–3. Poiché l’indennità totale non esisterà più, questa regola non ha più ragion d’essere. L’articolo 10 stabilisce infatti che l’indennità giornaliera ammonta all’80 per cento del reddito lavorativo medio conseguito prima del servizio, fatto salvo l’articolo 16 capoversi 3–5. Non vi è dunque alcun rischio di sovraindennizzo e gli importi minimi sono già garantiti. </p>
<p class="absatz man-space-before-4 "><i>Cpv. 6:</i> la disposizione vigente viene modificata. Dato che l’assegno per i figli viene soppresso, non vi è più motivo di distinguere tra «indennità di base» e «indennità totale». Secondo il diritto vigente, infatti, l’indennità totale consta dell’indennità di base e dell’assegno per i figli. Viene dunque ripreso il termine «indennità di servizio» impiegato nel titolo I per designare l’indennità versata. Il riferimento all’indennità totale viene pertanto stralciato. Per il resto, la disposizione rimane invariata: gli assegni per spese di custodia e per l’azienda saranno sempre pagati, senza riduzione, in aggiunta all’indennità di servizio.</p>
</div></article><article id="art_16_a"><a name="a16a"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_a">Art. 16a</a>
</h6>
<div class="collapseable"><p class="absatz man-space-before-4 ">Dato che l’assegno per i figli viene soppresso, non vi è più motivo di distinguere tra «indennità di base» e «indennità totale». In futuro l’importo massimo dell’indennità sarà stabilito all’articolo 16 capoversi 1 e 2. Il vigente articolo 16<i>a</i>, che determina l’importo dell’indennità totale massima, viene dunque abrogato. Il vigente capoverso 2, che prevede l’adeguamento di tale importo da parte del Consiglio federale, viene spostato nell’articolo 16 capoversi 1 e 2.</p></div></article><article id="art_16_c"><a name="a16c"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_c">Art. 16c  cpv. 3, frase introduttiva e lett. a, nonché cpv. 5</a>
</h6>
<div class="collapseable">
<p class="absatz man-space-before-4 "><i>Cpv. 3</i><i>:</i> questo capoverso viene completato in modo che il versamento dell’indennità di maternità sia prolungato di 56 giorni anche nei casi in cui è la madre a dover restare in ospedale più a lungo, ovvero per almeno due settimane, dopo la nascita del figlio.</p>
<p class="absatz man-space-before-4 ">In futuro, quindi, il diritto al prolungamento nascerà se il neonato o la madre resterà in ospedale per almeno due settimane consecutive. La durata delle singole degenze non sarà cumulata, il che significa che se la madre e il neonato dovranno entrambi restare in ospedale, il rispetto della durata di due settimane sarà valutato tenendo conto separatamente dei due periodi.</p>
<p class="absatz man-space-before-4 ">Se il neonato sarà ricoverato in ospedale contemporaneamente alla madre ed entrambe le degenze daranno diritto a un prolungamento del versamento dell’indennità di maternità, esse non permetteranno di cumulare il diritto al prolungamento: il versamento verrà prolungato del numero di giorni corrispondenti alla durata della degenza più lunga, ma al massimo di 56 giorni. Le pertinenti disposizioni saranno inserite nell’ordinanza (v. commento al cpv. 5).</p>
<p class="absatz man-space-before-4 ">Le condizioni materiali che vanno soddisfatte per beneficiare del prolungamento del versamento dell’indennità di maternità sono elencate alle lettere a e b. Poiché in futuro si applicheranno anche alla madre, la lettera a va completata di conseguenza.</p>
<p class="absatz man-space-before-4 "><i>Lett. a:</i> la madre dovrà essere ricoverata in ospedale immediatamente dopo il parto o essere ricoverata o tornare in ospedale nelle due settimane successive, a prescindere dal motivo, che non deve dunque essere necessariamente connesso al parto. Il termine di due settimane si applicherà anche al neonato. L’espressione «immediatamente dopo la nascita» che figura nel tenore vigente viene dunque ampliata in modo da prendere in considerazione i casi in cui le complicazioni sorgono a posteriori. La degenza ospedaliera dovrà durare almeno due settimane, condizione già prevista per il prolungamento della durata del versamento dell’indennità di maternità in caso di degenza ospedaliera prolungata del neonato. I requisiti relativi ai giustificativi necessari saranno disciplinati nell’ordinanza, come nel caso della degenza prolungata del neonato.</p>
<p class="absatz man-space-before-4 "><i>Cpv. 5</i><i>:</i> questo capoverso conferisce al Consiglio federale la competenza di stabilire a livello di ordinanza i dettagli per i casi in cui sia il neonato che la madre devono restare in ospedale dopo il parto.</p>
</div></article><article id="art_16_d"><a name="a16d"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_d">Art. 16d  cpv. 2</a>
</h6>
<div class="collapseable"><p class="absatz man-space-before-4 ">Il diritto derivante dal prolungamento della degenza ospedaliera della madre si estingue analogamente a quello derivante dalla degenza del neonato, ragion per cui la disposizione viene completata in tal senso. Il diritto all’indennità verrà prolungato del numero di giorni effettivi della degenza della madre o del neonato, se questa durerà almeno due settimane, ma al massimo di 56 giorni.</p></div></article><article id="art_16_f"><a name="a16f"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_f">Art. 16f<span class="man-font-style-normal"></span> <span class="man-font-style-normal">Importo massimo</span></a>
</h6>
<div class="collapseable">
<p class="absatz man-space-before-4 "><i>Cpv. 1:</i> l’importo massimo dell’indennità per le persone prestanti servizio, che sarà stabilito nell’articolo 16 capoversi 1 e 2, non sarà più espresso in percentuale dell’indennità totale, dato che quest’ultima non esisterà più. Poiché in futuro l’importo massimo dell’indennità sarà identico per tutte le prestazioni versate dall’ordinamento delle IPG, si rimanda alla disposizione legale che definisce tale importo.</p>
<p class="absatz man-space-before-4 "><i>Cpv. 2:</i> la regola del vigente capoverso 2, secondo cui l’indennità è ridotta nella misura in cui supera l’importo massimo previsto, sarà sancita nell’articolo 16 capoversi 1 e 2, cui si rimanda nel capoverso 1. Essa può dunque essere stralciata in questa disposizione. Al suo posto viene introdotta una disposizione che prevede il versamento dell’assegno per l’azienda e dell’assegno per spese di custodia in aggiunta all’indennità di maternità. Per analogia a quanto previsto per le persone prestanti servizio, infatti, queste prestazioni, che saranno concesse alle madri durante il congedo di maternità, non sono incluse nell’importo massimo di cui all’articolo 16 capoverso 1.</p>
</div></article><article id="art_16_f_bis"><a name="a16fbis"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_f_bis">Art. 16f<sup>bis</sup><span class="man-font-style-normal"></span> <span class="man-font-style-normal">Assegno per spese di custodia</span></a>
</h6>
<div class="collapseable">
<p class="absatz man-space-before-4 "><i>Cpv. 1</i><i>:</i> come le persone prestanti servizio, anche le madri che hanno diritto all’indennità di maternità e che vivono in comunione domestica con uno o più figli di età inferiore a 16 anni (neonati compresi) avranno diritto a un assegno per spese di custodia se potranno dimostrare che per motivi legati alla loro salute o a quella del neonato, nel periodo in cui hanno percepito l’indennità di maternità, per due giorni consecutivi almeno non hanno potuto garantire pienamente l’accudimento necessario per il bene del figlio in questione o degli altri figli. Come per le persone prestanti servizio, con l’assegno per spese di custodia verranno rimborsate soltanto le spese supplementari per la custodia istituzionale di bambini (v. commento all’art. 7).</p>
<p class="absatz man-space-before-4 ">Non è necessario che la madre abbia diritto al congedo di maternità ai sensi del CO. Ciò che conta è che la madre abbia diritto all’indennità di maternità ai sensi della LIPG. Di conseguenza, le madri disoccupate o incapaci al lavoro che hanno diritto all’indennità di maternità potranno percepire l’assegno per spese di custodia, se adempiono le condizioni previste.</p>
<p class="absatz man-space-before-4 "><i>Cpv. 2</i><i>:</i> questa disposizione è identica a quella prevista per le persone prestanti servizio (v. commento all’art. 7 cpv. 1<sup>bis</sup>).</p>
<p class="absatz man-space-before-4 "><i>Cpv. 3</i><i>:</i> come per le persone prestanti servizio, il Consiglio federale stabilirà l’importo massimo dell’assegno (v. N. 7.4).</p>
</div></article><article id="art_16_f_ter"><a name="a16fter"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_f_ter">Art. 16f<sup>ter</sup><span class="man-font-style-normal"></span> <span class="man-font-style-normal">Assegno per l’azienda</span></a>
</h6>
<div class="collapseable">
<p class="absatz man-space-before-4 "><i>Cpv. 1 e 2:</i> le madri che sostengono le spese di un’azienda e conseguono la maggior parte del reddito da un’attività lucrativa indipendente devono avere diritto all’assegno per l’azienda esattamente come le persone prestanti servizio. Questo riguarda le madri che dirigono un’azienda come proprietarie, affittuarie o usufruttuarie oppure in qualità di socie di una società in nome collettivo, di socie illimitatamente responsabili di una società in accomandita o di membri di un’altra unione di persone senza personalità giuridica che si prefigge uno scopo lucrativo (p. es. società semplice, comunione ereditaria).</p>
<p class="absatz man-space-before-4 ">L’assegno per l’azienda sarà versato anche ai familiari che svolgono la loro attività principale per l’azienda agricola di famiglia. Sono considerati familiari i parenti in linea retta del capo dell’azienda, i suoi ascendenti e discendenti e i rispettivi coniugi nonché i generi o le nuore del medesimo che verosimilmente assumeranno l’azienda in proprio (art. 1<i>a</i> cpv. 2 lett. a e b della legge federale del 20 giugno 1952<sup><a href="#fn-d7e992" id="fnbck-d7e992">22</a></sup> sugli assegni familiari nell’agricoltura), se prima del congedo di maternità esercitavano la loro attività principale nell’azienda agricola.</p>
<p class="absatz man-space-before-4 ">Un’azienda o un’impresa sussiste se la persona esercitante un’attività lucrativa indipendente dispone di locali, fondi, installazioni particolari, macchinari o una consistente riserva di merce oppure se l’azienda o l’impresa occupa durevolmente una o più persone. I locali, i fondi, le installazioni particolari, i macchinari o la riserva devono essere necessari per l’esercizio della professione ed essere impiegati esclusivamente o principalmente a tale scopo.</p>
<p class="absatz man-space-before-4 ">Al Consiglio federale viene delegata la competenza di disciplinare i dettagli (v. anche n. 7.4). Come nel caso delle persone prestanti servizio che lavorano in un’azienda agricola, anche le madri di cui al capoverso 2 dovranno essere sostituite, in caso di assenza ininterrotta di almeno 12 giorni, per almeno 10 giorni da un ausiliario che conseguirà un salario in contanti medio di almeno 75 franchi al giorno.</p>
<p class="absatz man-space-before-4 "><i>Cpv. 3</i><i>:</i> l’articolo 15 si applicherà per analogia all’importo dell’assegno per l’azienda, che ammonterà quindi al 34 per cento dell’importo massimo dell’indennità giornaliera di cui all’articolo 16 capoverso 1, attualmente pari a 220 franchi al giorno (stato: 2024).</p>
<div class="footnotes"><p id="fn-d7e992"><sup><a href="#fnbck-d7e992">22</a></sup><sup></sup> <a href="https://fedlex.data.admin.ch/eli/cc/1952/823_843_839" target="_blank">RS <b>836.1</b></a></p></div>
</div></article><article id="art_16_g"><a name="a16g"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_g">Art. 16g  cpv. 1 lett. f e 2, frase introduttiva</a>
</h6>
<div class="collapseable">
<p class="absatz man-space-before-4 "><i>Cpv. 1</i><i>:</i> le disposizioni vigenti escludono il versamento di un’indennità di assistenza alla madre, al padre o alla moglie della madre, se per lo stesso figlio è versata un’indennità di maternità. Nel suo nuovo tenore, questa disposizione prevede che anche il padre o la moglie della madre possa avervi diritto durante il congedo di maternità.</p>
<p class="absatz man-space-before-4 "><i>Cpv. 2</i><i>:</i> si procede a una modifica redazionale della frase introduttiva. Inoltre, la garanzia dei diritti acquisiti viene estesa alle indennità giornaliere concesse in virtù della LIPG.</p>
</div></article><article id="art_16_j"><a name="a16j"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_j">Art. 16j  cpv. 4</a>
</h6>
<div class="collapseable"><p class="absatz man-space-before-4 ">Questo capoverso prevede due deroghe: innanzitutto, contrariamente a quanto previsto nel capoverso 3 lettera d, la nascita di un figlio nato morto oppure il decesso del figlio alla nascita o nei 14 giorni successivi non comporterà più l’estinzione del diritto all’indennità per l’altro genitore. In secondo luogo, le modalità di riscossione dell’indennità per l’altro genitore saranno diverse: le indennità giornaliere restanti dovranno essere riscosse per giorni consecutivi a partire dal giorno successivo al decesso anziché in maniera flessibile entro il termine quadro di cui al capoverso 1.</p></div></article><article id="art_16_k"><a name="a16k"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_k">Art. 16k  cpv. 5–8</a>
</h6>
<div class="collapseable">
<p class="absatz man-space-before-4 "><i>Cpv. 5–7:</i> se la madre dovrà restare in ospedale per più di due settimane, l’altro genitore potrà prolungare il proprio congedo a partire dal 15° giorno di degenza. Il numero di indennità giornaliere verrà aumentato del numero di giorni di degenza, ma al massimo di 84 giorni. I primi 14 giorni di degenza non faranno dunque aumentare il numero di indennità giornaliere cui si ha diritto, vale a dire che non saranno considerati nel calcolo del medesimo. Il diritto al prolungamento del versamento sussisterà a prescindere dal fatto che la madre abbia o meno adempiuto le condizioni per la concessione dell’indennità di maternità. Con questa regolamentazione si intende consentire all’altro genitore di garantire una presenza costante al figlio nei primi mesi di vita, come l’avrebbe fatto la madre se non fosse stata ricoverata in ospedale. Le indennità giornaliere dovranno pertanto essere riscosse senza interruzione. Come previsto per l’indennità di maternità, il diritto al prolungamento del versamento dell’indennità si estinguerà con la ripresa, anche parziale, dell’esercizio dell’attività lucrativa da parte dell’altro genitore. Il diritto si estinguerà inoltre alla fine del periodo coperto dal congedo di maternità di 14 settimane, alla morte dell’altro genitore o del figlio oppure in caso di estinzione della filiazione.</p>
<p class="absatz man-space-before-4 "><i>Cpv. 8:</i> la modifica dell’articolo 16<i>d</i> capoverso 3 LIPG (Indennità di maternità per le parlamentari<sup><a href="#fn-d7e1041" id="fnbck-d7e1041">23</a></sup>) entrata in vigore il 1° luglio 2024 stabilisce che, se durante il congedo di maternità una madre partecipa quale parlamentare a sedute di una camera o di una commissione di un organo legislativo a livello federale, cantonale o comunale per le quali non è prevista una supplenza durante il congedo di maternità, ciò non deve essere più considerato quale ripresa di un’attività lucrativa. Si prevede di applicare questa regola anche all’altro genitore cui sono concesse indennità giornaliere supplementari in caso di degenza ospedaliera della madre.</p>
<p class="absatz man-space-before-4 ">A tal fine, gli altri genitori interessati dovranno allegare alla richiesta d’indennità per l’altro genitore inoltrata alla cassa di compensazione un attestato dell’organo competente secondo cui per le sedute in questione non è prevista una supplenza.</p>
<div class="footnotes"><p id="fn-d7e1041"><sup><a href="#fnbck-d7e1041">23</a></sup><sup></sup>  <a href="https://fedlex.data.admin.ch/eli/oc/2024/151" target="_blank">RU <b>2024</b> 151</a></p></div>
</div></article><article id="art_16_k_bis"><a name="a16kbis"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_k_bis">Art. 16k<sup>bis</sup> cpv. 3 e 3<sup>bis</sup></a>
</h6>
<div class="collapseable">
<p class="absatz man-space-before-4 "><i>Cpv. 3:</i> questo capoverso viene ristrutturato. Poiché il diritto all’indennità per l’altro genitore sarà mantenuto in caso di decesso del figlio nei 14 giorni successivi alla nascita (v. commento all’art. 16<i>j</i> cpv. 4), è opportuno indicare esplicitamente in questa disposizione le condizioni di estinzione del diritto alle indennità giornaliere supplementari in caso di decesso della madre. In tal caso, infatti, il diritto alle indennità in questione si estingue al decesso del figlio. </p>
<p class="absatz man-space-before-4 "><i>Cpv. 3</i><i><sup>bis</sup></i><i>:</i> questo capoverso viene modificato per tenere conto della modifica dell’articolo 16<i>d</i> capoverso 3 LIPG entrata in vigore il 1° luglio 2024 (v. commento all’art. 16<i>k</i> cpv. 8).</p>
</div></article><article id="art_16_l"><a name="a16l"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_l">Art. 16l  cpv. 3 e 4</a>
</h6>
<div class="collapseable"><p class="absatz man-space-before-4 ">Questi capoversi ricalcano quelli dell’articolo 16<i>f</i> (v. relativi commenti).</p></div></article><article id="art_16_l_bis"><a name="a16lbis"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_l_bis">Art. 16l<sup>bis</sup><span class="man-font-style-normal"></span> <span class="man-font-style-normal">Assegno per spese di custodia</span></a>
</h6>
<div class="collapseable"><p class="absatz man-space-before-4 ">Questo articolo ricalca l’articolo 16<i>f</i><sup>bis</sup> (v. relativo commento). L’assegno sarà concesso nel periodo di riscossione dell’indennità per l’altro genitore ai sensi degli articoli 16<i>i</i> e 16<i>k</i><sup>bis</sup> LIPG e dell’articolo 16<i>k</i> capoversi 5 e 6 D-LIPG.</p></div></article><article id="art_16_l_ter"><a name="a16lter"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_l_ter">Art. 16l<sup>ter</sup><span class="man-font-style-normal"></span> <span class="man-font-style-normal">Assegno per l’azienda</span></a>
</h6>
<div class="collapseable"><p class="absatz man-space-before-4 ">Questo articolo ricalca l’articolo 16<i>f</i><sup>ter</sup> (v. relativo commento).</p></div></article><article id="art_16_m"><a name="a16m"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_m">Art. 16m  cpv. 1 lett. f e 2, frase introduttiva </a>
</h6>
<div class="collapseable">
<p class="absatz man-space-before-4 "><i>Cpv. 1</i><i>:</i> l’indennità di maternità è prioritaria rispetto all’indennità di assistenza (<a href="https://www.fedlex.admin.ch/eli/cc/1952/1021_1046_1050/it" target="_blank">
				art. 16
				<i>g</i>
				 cpv. 1 lett. f LIPG
			</a>). L’indennità di assistenza può però succedere a quella di maternità o essere concessa durante il congedo di maternità, ma in tal caso unicamente al padre o alla moglie della madre.</p>
<p class="absatz man-space-before-4 ">Questa disposizione, che vale per l’indennità per l’altro genitore, è il pendant dell’articolo 16<i>g</i> capoverso 1 lettera f, che vale per l’indennità di maternità. Il congedo per l’altro genitore non era infatti ancora stato introdotto al momento dei dibattiti parlamentari sull’indennità di assistenza. Il presente capoverso viene dunque completato in tal senso. Durante il proprio congedo, al padre o alla moglie della madre si applicheranno quindi le stesse regole previste per la madre in congedo di maternità.Questo significa che, dopo il congedo di maternità, nel caso in cui il padre o la moglie della madre percepisca l’indennità per l’altro genitore, soltanto la madre potrà percepire un’indennità di assistenza per lo stesso figlio. Con questa regola si intende evitare che una persona percepisca dall’ordinamento delle IPG due indennità diverse per lo stesso giorno.</p>
<p class="absatz man-space-before-4 "><i>Cpv. 2</i><i>:</i> si procede a una modifica redazionale della frase introduttiva. Inoltre, la garanzia dei diritti acquisiti viene estesa alle indennità giornaliere concesse in virtù della LIPG.</p>
</div></article><article id="art_16_m_bis"><a name="a16mbis"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_m_bis">Art. 16m<sup>bis</sup><span class="man-font-style-normal"></span> <span class="man-font-style-normal">Rapporto con il diritto cantonale</span></a>
</h6>
<div class="collapseable"><p class="absatz man-space-before-4 ">Considerato che il presente progetto mira ad armonizzare il diritto alle prestazioni nell’ordinamento delle IPG, è opportuno prevedere una competenza analoga a quella già prevista per l’indennità di maternità e l’indennità di adozione. Alcuni Cantoni manifestano infatti la volontà di legiferare in materia. In questo modo, i Cantoni avranno la possibilità di concedere indennità per l’altro genitore più generose, come è attualmente il caso per l’indennità di maternità e l’indennità di adozione. </p></div></article><section id="lvl_5/lvl_5.1/lvl_u27"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_u27">Titolo prima  dell’art. 16n</a>
</h3>
<div class="collapseable"><p class="absatz man-space-before-4 ">Attualmente i genitori hanno diritto all’indennità di assistenza unicamente se il figlio ha gravi problemi di salute, a prescindere dal fatto che questi derivino da una malattia o da un infortunio. Il progetto prevede di estendere questo diritto ai casi di degenza ospedaliera del figlio. Il titolo della sezione III<i>c</i> viene dunque modificato in tal senso.</p></div></section><article id="art_16_n"><a name="a16n"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_n">Art. 16n  cpv. 1, frase introduttiva, 2 e 2<sup>bis</sup></a>
</h6>
<div class="collapseable">
<p class="absatz man-space-before-4 "><i>Cpv. 1</i><i>:</i> attualmente i genitori hanno diritto all’indennità di assistenza unicamente se il figlio ha gravi problemi di salute, a prescindere dal fatto che questi derivino da una malattia o da un infortunio. Il progetto prevede di estendere questo diritto ai casi di degenza ospedaliera del figlio. Il diritto all’indennità dipenderà dalla durata della degenza. Il tipo di problema di salute sarà invece irrilevante, purché il figlio sia ricoverato per almeno quattro giorni consecutivi. Questo vale anche per i figli che devono essere ricoverati a causa di una disabilità o di un’infermità congenita. La frase introduttiva viene dunque modificata in tal senso.</p>
<p class="absatz man-space-before-4 "><i>Cpv. 2</i><i>: </i>analogamente alla malattia e all’infortunio, la degenza ospedaliera darà diritto a una sola indennità, che potrà eventualmente essere ripartita tra i genitori.</p>
<p class="absatz man-space-before-4 "><i>Cpv. 2</i><i><sup>bis</sup></i><i>: </i>in seguito a una nascita in ospedale, la madre e il neonato vi restano generalmente tra tre e cinque giorni. In caso di nascita prematura, il neonato vi resta, a seconda delle circostanze, per un periodo più lungo. Tali ricoveri, che si verificano immediatamente dopo la nascita e senza interruzioni, non danno diritto all’indennità di assistenza, a prescindere dalla loro durata. Lo stesso vale per i ricoveri successivi a una nascita a domicilio o in una casa per partorienti. In tali casi, infatti, la degenza ospedaliera è dovuta alla nascita e il congedo di maternità è previsto proprio per consentire alla madre di occuparsi del figlio dopo la nascita. Oltretutto, questo congedo viene prolungato in caso di degenza del figlio di durata superiore a due settimane e copre quindi i casi di nascita prematura (art. 16<i>c</i> cpv. 3).</p>
</div></article><article id="art_16_p"><a name="a16p"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_p">Art. 16p  cpv. 1 e 5</a>
</h6>
<div class="collapseable">
<p class="absatz man-space-before-4 "><i>Cpv. 1</i><i>:</i> il termine quadro di 18 mesi si applicherà soltanto all’indennità di assistenza per un figlio con gravi problemi di salute (art. 16<i>o</i>). Non si applicherà invece in caso di assistenza a un figlio ricoverato in ospedale (art. 16<i>n</i>), poiché in tal caso le indennità giornaliere dovranno essere percepite nel periodo della degenza e della convalescenza.</p>
<p class="absatz man-space-before-4 "><i>Cpv. 5:</i> secondo la normativa vigente, il diritto non si estingue se il figlio diventa maggiorenne durante il termine quadro. Lo stesso varrà se diventerà maggiorenne durante la degenza o la convalescenza.</p>
</div></article><article id="art_16_q"><a name="a16q"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_q">Art. 16q  cpv. 2 e 2<sup>bis</sup></a>
</h6>
<div class="collapseable">
<p class="absatz man-space-before-4 "><i>Cpv. 2</i><i>:</i> se il figlio ha gravi problemi di salute, i genitori continueranno ad avere diritto a 98 indennità giornaliere al massimo, da prendere entro un termine quadro di 18 mesi.</p>
<p class="absatz man-space-before-4 "><i>Cpv. 2</i><i><sup>bis</sup></i><i>:</i> se il figlio è ricoverato in ospedale per almeno quattro giorni consecutivi secondo l’articolo 16<i>n</i>, si applicherà un termine di attesa di tre giorni, cosicché le indennità giornaliere inizieranno a essere versate il quarto giorno di ricovero (v. n. 4.1.5). Il numero di indennità giornaliere corrisponderà a quello dei giorni di degenza successivi al termine di attesa. Una volta che il figlio sarà tornato a casa, il diritto varrà anche per i giorni della convalescenza attestati da un medico, fino a un massimo di 21 giorni. Il diritto sussisterà però per 98 indennità giornaliere al massimo in totale, analogamente a quanto previsto per i casi di gravi problemi di salute.</p>
</div></article><article id="art_16_r"><a name="a16r"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_r">Art. 16r  cpv. 3, 4 e 5</a>
</h6>
<div class="collapseable">
<p class="absatz man-space-before-4 "><i>Cpv. 3 e 4</i><i>:</i> questi capoversi corrispondono a quelli dell’articolo 16<i>f</i> (v. relativi commenti).</p>
<p class="absatz man-space-before-4 "><i>Cpv. 5</i><i>:</i> questa disposizione concretizza una regola già applicata nella prassi, in base alla quale l’indennità viene calcolata separatamente per ciascun avente diritto. Se i due genitori si dividono il congedo di assistenza, saranno quindi indennizzati in funzione del reddito che ciascuno conseguiva prima dell’inizio del diritto all’indennità.</p>
</div></article><article id="art_16_r_bis"><a name="a16rbis"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_r_bis">Art. 16r<sup>bis</sup><span class="man-font-style-normal"></span> <span class="man-font-style-normal">Assegno per spese di custodia</span></a>
</h6>
<div class="collapseable"><p class="absatz man-space-before-4 ">Questo articolo ricalca l’articolo 16<i>f</i><sup>bis</sup> (v. relativo commento).</p></div></article><article id="art_16_r_ter"><a name="a16rter"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_r_ter">Art. 16r<sup>ter</sup><span class="man-font-style-normal"></span> <span class="man-font-style-normal">Assegno per l’azienda</span></a>
</h6>
<div class="collapseable"><p class="absatz man-space-before-4 ">Questo articolo ricalca l’articolo 16<i>f</i><sup>ter</sup> (v. relativo commento).</p></div></article><article id="art_16_s"><a name="a16s"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_s">Art. 16s <span class="man-font-style-normal">Priorità dell’indennità di assistenza</span></a>
</h6>
<div class="collapseable">
<p class="absatz man-space-before-4 "><i>Cpv. 1</i><i>:</i> la frase introduttiva è armonizzata sul piano redazionale con quelle degli articoli 16<i>g </i>e 16<i>m</i>. Dal punto di vista materiale, infatti, queste tre disposizioni hanno il medesimo significato, ragion per cui è opportuno utilizzare la stessa formulazione.</p>
<p class="absatz man-space-before-4 ">Inoltre, nella versione italiana si procede a un adeguamento grammaticale alle lettere a–d.</p>
<p class="absatz man-space-before-4 ">Non figurando nel vigente capoverso 1, la lettera e viene aggiunta. Come le altre indennità versate dall’ordinamento delle IPG, anche l’indennità di assistenza è infatti prioritaria rispetto all’indennità di servizio.</p>
<p class="absatz man-space-before-4 "><i>Cpv. 2</i><i>:</i> si procede a una modifica redazionale della frase introduttiva. Inoltre, la garanzia dei diritti acquisiti viene estesa alle indennità giornaliere concesse in virtù della LIPG.</p>
</div></article><article id="art_16_s_bis"><a name="a16sbis"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_s_bis">Art. 16s<sup>bis</sup><span class="man-font-style-normal"></span> <span class="man-font-style-normal">Rapporto con il diritto cantonale</span></a>
</h6>
<div class="collapseable"><p class="absatz man-space-before-4 ">Considerato che il presente progetto mira ad armonizzare il diritto alle prestazioni nell’ordinamento delle IPG, è opportuno prevedere una competenza analoga a quella già prevista per l’indennità di maternità e l’indennità di adozione. In questo modo, i Cantoni avranno la possibilità di concedere indennità di assistenza più generose, come è attualmente il caso per l’indennità di maternità e l’indennità di adozione. Per contro, non potranno prevedere altri casi in cui verrà concessa un’indennità di assistenza a livello cantonale. </p></div></article><article id="art_16_t"><a name="a16t"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_t">Art. 16t  cpv. 1<sup>bis</sup></a>
</h6>
<div class="collapseable"><p class="absatz man-space-before-4 ">Al momento dell’introduzione nella LIPG di un’indennità di adozione non è stato previsto il diritto alle prestazioni per i genitori disoccupati o incapaci al lavoro, contrariamente a quanto previsto nel caso degli altri congedi disciplinati dalla legge. Con la presente modifica si intende colmare questa lacuna armonizzando il diritto alle prestazioni per tutti i rischi assicurati.</p></div></article><article id="art_16_w"><a name="a16w"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_w">Art. 16w  cpv. 3 e 3<sup>bis</sup></a>
</h6>
<div class="collapseable"><p class="absatz man-space-before-4 ">Con la presente modifica si intende armonizzare il diritto alle prestazioni per tutti i rischi assicurati. Questi capoversi ricalcano quelli dell’articolo 16<i>f</i> (v. relativi commenti). </p></div></article><article id="art_16_w_bis"><a name="a16wbis"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_w_bis">Art. 16w<sup>bis</sup><span class="man-font-style-normal"></span> <span class="man-font-style-normal">Assegno per spese di custodia</span></a>
</h6>
<div class="collapseable"><p class="absatz man-space-before-4 ">Questo articolo ricalca l’articolo 16<i>f</i><sup>bis</sup> (v. relativo commento).</p></div></article><article id="art_16_w_ter"><a name="a16wter"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_w_ter">Art. 16w<sup>ter</sup><span class="man-font-style-normal"></span> <span class="man-font-style-normal">Assegno per l’azienda</span></a>
</h6>
<div class="collapseable"><p class="absatz man-space-before-4 ">Questo articolo ricalca l’articolo 16<i>f</i><sup>ter</sup> (v. relativo commento).</p></div></article><article id="art_16_w_quater"><a name="a16wquater"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_w_quater">Art. 16w<sup>quater</sup><span class="man-font-style-normal"></span> <span class="man-font-style-normal">Priorità dell’indennità di adozione</span></a>
</h6>
<div class="collapseable">
<p class="absatz man-space-before-4 "><i>Cpv. 1 lett. a–d</i><i>:</i> come fa attualmente nel caso dell’indennità di maternità, dell’indennità per l’altro genitore e dell’indennità di assistenza, la LIPG disciplinerà il rapporto tra l’indennità di adozione e altre indennità giornaliere. Concretamente, sarà esclusa la percezione simultanea di un’indennità di adozione e delle indennità giornaliere di altre assicurazioni sociali.</p>
<p class="absatz man-space-before-4 "><i>Cpv. 1 lett. e</i><i>:</i> questa lettera precisa le modalità di percezione di indennità giornaliere della medesima assicurazione. Nessun’altra indennità giornaliera dell’ordinamento delle IPG è versata durante un congedo di adozione. Ogni giorno di percezione dà diritto a una sola indennità giornaliera dell’ordinamento delle IPG, nello specifico a quella di adozione. Bisogna precisare che, nei casi in cui i genitori possono beneficiare simultaneamente di un congedo di adozione e di un congedo di maternità o di un congedo per l’altro genitore, la madre adottiva potrà prendere il congedo di adozione per un figlio adottato soltanto dopo aver preso il congedo di maternità senza interruzioni per il proprio figlio. L’altro genitore adottivo (il padre o la moglie della madre) potrà prendere il congedo per l’altro genitore e il congedo di adozione in modo flessibile, nel rispetto dei termini quadro stabiliti per ciascun congedo. Va rilevato che l’avente diritto può fruire di una sola indennità per uno stesso giorno di congedo.</p>
<p class="absatz man-space-before-4 "><i>Cpv. 1 lett. f</i><i>:</i> durante il congedo di adozione, ai genitori adottivi si applicheranno le stesse regole previste per la madre durante il congedo di maternità e per il padre o la moglie della madre durante il congedo per l’altro genitore. È importante sottolineare che questa regolamentazione concerne soltanto i giorni per i quali l’indennità viene effettivamente pagata.</p>
<p class="absatz man-space-before-4 "><i>Cpv. 2</i><i>:</i> per l’indennità di adozione varrà la garanzia dei diritti acquisiti come per l’indennità di maternità, l’indennità per l’altro genitore e l’indennità di assistenza; essa corrisponderà quindi o all’importo dell’indennità versata in virtù della LIPG oppure all’importo delle indennità giornaliere dell’AI, dell’assicurazione contro la disoccupazione, dell’assicurazione militare, dell’assicurazione malattie secondo la legge federale del 18 marzo 1994<sup><a href="#fn-d7e1362" id="fnbck-d7e1362">24</a></sup> sull’assicurazione malattie o dell’assicurazione contro gli infortuni secondo la legge federale del 20 marzo 1981<sup><a href="#fn-d7e1373" id="fnbck-d7e1373">25</a></sup> sull’assicurazione contro gli infortuni. Questa garanzia non si applicherà invece alle indennità giornaliere in caso di malattia versate da un’assicurazione facoltativa di indennità giornaliera secondo la legge del 2 aprile 1908<sup><a href="#fn-d7e1384" id="fnbck-d7e1384">26</a></sup> sul contratto d’assicurazione.</p>
<div class="footnotes">
<p id="fn-d7e1362"><sup><a href="#fnbck-d7e1362">24</a></sup><sup></sup>  <a href="https://fedlex.data.admin.ch/eli/cc/1995/1328_1328_1328" target="_blank">RS <b>832.10</b></a></p>
<p id="fn-d7e1373"><sup><a href="#fnbck-d7e1373">25</a></sup><sup></sup>  <a href="https://fedlex.data.admin.ch/eli/cc/1982/1676_1676_1676" target="_blank">RS <b>832.20</b></a></p>
<p id="fn-d7e1384"><sup><a href="#fnbck-d7e1384">26</a></sup><sup></sup>  <a href="https://fedlex.data.admin.ch/eli/cc/24/719_735_717" target="_blank">RS <b>221.229.1</b></a></p>
</div>
</div></article><article id="art_16_x"><a name="a16x"></a><h6 class="heading " role="heading">
<span class="display-icon"></span><span class="external-link-icon"></span><a href="#art_16_x">Art. 16x <span class="man-font-style-normal">Rapporto con il diritto cantonale</span></a>
</h6>
<div class="collapseable"><p class="absatz man-space-before-4 ">Questo articolo permette ai Cantoni di prevedere un’indennità di adozione più elevata o di durata maggiore. Oltre ad avvalersi di questa possibilità, alcuni Cantoni prevedono anche un’indennità di adozione per le persone che accolgono un adottando di età superiore ai quattro anni. Poiché lo scopo del vigente articolo 16<i>x</i> non è di porre limiti alle regolamentazioni più generose dei Cantoni, il suo tenore viene modificato in modo da colmare questa lacuna, permettendo ai Cantoni di prevedere un’indennità per le persone che accolgono un adottando di età superiore ai quattro anni.</p></div></article><section id="lvl_5/lvl_5.1/lvl_u42"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_u42">Disposizione transitoria della modifica del ...</a>
</h3>
<div class="collapseable">
<p class="absatz man-space-before-4 "><i>Cpv. 1</i><i>:</i> le persone prestanti servizio al momento dell’entrata in vigore della presente modifica di legge manterranno il diritto all’assegno per i figli fino alla fine del periodo di servizio in corso. Nel caso dei militari aventi diritto a un’indennità tra due servizi conformemente all’articolo 1<i>a</i> capoverso 1<sup>bis</sup> LIPG, il diritto all’assegno per i figli continuerà a sussistere fino alla fine del periodo d’interruzione tra i due periodi di servizio.</p>
<p class="absatz man-space-before-4 "><i>Cpv. 2 e 3</i><i>:</i> il diritto all’assegno per spese di custodia e all’assegno per l’azienda si applicherà a tutti i congedi in corso alla data dell’entrata in vigore della presente modifica di legge. Questi assegni saranno tuttavia versati al più presto a partire da tale data ed esclusivamente per il periodo non ancora trascorso, ovvero per i giorni di congedo non ancora presi.</p>
<p class="absatz man-space-before-4 "><i>Cpv. 4</i><i>:</i> le disposizioni relative al prolungamento del versamento dell’indennità di maternità o dell’indennità per l’altro genitore in caso di degenza ospedaliera prolungata della madre (art. 16<i>c</i> cpv. 3 e 16<i>k</i> cpv. 5 e 6) si applicheranno anche nei casi in cui il figlio è nato nei 98 giorni precedenti la data di entrata in vigore della modifica di legge. L’indennità sarà tuttavia versata al più presto a partire da tale data ed esclusivamente per il periodo di degenza non ancora trascorso.</p>
<p class="absatz man-space-before-4 ">Esempio: la madre deve restare in ospedale durante le due settimane successive alla nascita del figlio e vi si trova ancora al momento dell’entrata in vigore. Se la sua degenza dura almeno due settimane, ha diritto al prolungamento. In tal caso, la durata del versamento sarà prolungata del numero di giorni di degenza trascorsi dall’entrata in vigore della modifica di legge, ma al massimo di 56 giorni. Sarà determinante la data di nascita del figlio o quella del ricovero della madre.</p>
<p class="absatz man-space-before-4 ">La disposizione relativa all’indennità di assistenza (art. 16<i>n</i>) si applicherà anche nel caso in cui il ricovero sia avvenuto prima della data di entrata in vigore della presente modifica di legge. L’indennità sarà tuttavia versata al più presto a partire da tale data ed esclusivamente per il periodo non ancora trascorso.</p>
</div></section>
</div></section><section id="lvl_5/lvl_5.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.2">5.2 Modifiche del Codice delle obbligazioni (CO)</a>
</h2>
<div class="collapseable">
<article id="art_329_f"><a name="a329f"></a><h6 class="heading " role="heading">
<span class="display-icon"></span><span class="external-link-icon"></span><a href="#art_329_f">Art. 329f  cpv. 2</a>
</h6>
<div class="collapseable"><p class="absatz man-space-before-4 ">L’articolo 329<i>f </i>CO è modificato in modo da consentire il prolungamento del congedo di maternità nella misura del prolungamento della durata del versamento dell’indennità di maternità in caso di degenza ospedaliera della madre dopo la nascita del figlio secondo l’articolo 16<i>c</i> capoverso 3 D-LIPG.</p></div></article><article id="art_329_g"><a name="a329g"></a><h6 class="heading " role="heading">
<span class="display-icon"></span><span class="external-link-icon"></span><a href="#art_329_g">Art. 329g<span class="man-font-style-normal"></span> cpv. 1<sup>bis</sup>–4</a>
</h6>
<div class="collapseable">
<p class="absatz man-space-before-4 "><i>Cpv. 1</i><i><sup>bis</sup></i><i>:</i> questo capoverso disciplina il prolungamento del congedo per l’altro genitore in caso di degenza ospedaliera prolungata della madre dopo il parto. Di durata equivalente a quello della degenza ospedaliera della madre, ma al massimo di 12 settimane, il prolungamento sarà concesso a condizione che la madre resti in ospedale per almeno due settimane consecutive a contare dal giorno della nascita del figlio o nelle 14 settimane successive. Dato che il padre o la moglie della madre può fruire del congedo per l’altro genitore di cui al capoverso 1 nelle prime due settimane di degenza della madre, il diritto al prolungamento nascerà a partire dalla terza settimana di degenza.</p>
<p class="absatz man-space-before-4 "><i>Cpv. 2</i><i>:</i> in questo capoverso viene precisato che il termine quadro si applica soltanto al congedo di cui al capoverso 1.</p>
<p class="absatz man-space-before-4 "><i>Cpv. 3</i><i>:</i> questo capoverso viene completato con l’indicazione secondo cui il prolungamento del congedo in caso di degenza ospedaliera della madre va fruito in blocco.</p>
<p class="absatz man-space-before-4 "><i>Cpv. 4</i><i>:</i> questo capoverso, che ricalca l’articolo 16<i>j</i> capoverso 4, secondo periodo D‑LIPG, precisa che in caso di decesso del figlio ai sensi dell’articolo 16<i>j</i> capoverso 4 D-LIPG le modalità di fruizione del congedo, definite nel CO, saranno diverse.</p>
</div></article><section id="lvl_5/lvl_5.2/lvl_u3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.2/lvl_u3">Art. 329i, titolo marginale, cpv. 1, 1<sup>bis</sup>, 2, primo periodo, 2<sup>bis</sup> e 3, primo periodo</a>
</h3>
<div class="collapseable">
<p class="absatz man-space-before-4 man-text-align-left "> 7. Congedo di assistenza a un figlio con gravi problemi di salute dovuti a malattia o infortunio o che è ricoverato in ospedale</p>
<p class="absatz man-space-before-4 ">Il titolo marginale viene completato, dato che l’articolo disciplinerà anche il congedo di assistenza a un figlio ricoverato in ospedale.</p>
<p class="absatz man-space-before-4 "><i>Cpv. 1: </i>questo capoverso riprende il diritto vigente, precisando che si tratta dei gravi problemi di salute ai sensi dell’articolo 16<i>o</i> LIPG.</p>
<p class="absatz man-space-before-4 "><i>Cpv. 1</i><i><sup>bis</sup></i><i>:</i> poiché la durata del diritto al congedo di assistenza è diversa a seconda che questo si fondi sulla degenza ospedaliera del figlio o sui gravi problemi di salute del figlio, questo capoverso disciplina specificamente i casi fondati su una degenza. In tali casi, infatti, il congedo finanziato tramite le IPG inizia il quarto giorno di degenza. I datori di lavoro assumono quindi le spese legate ai primi tre giorni di assenza dei genitori, secondo gli articoli 324<i>a</i> e 329<i>h</i> CO. Successivamente, il congedo copre la durata della degenza e della convalescenza. Per la durata della convalescenza possono essere concesse al massimo tre settimane di congedo. In totale, il congedo non può superare le 14 settimane. Inoltre, le disposizioni relative al termine quadro e alle modalità di fruizione del congedo di assistenza per gravi problemi di salute del figlio non si applicheranno in caso di degenza ospedaliera.</p>
<p class="absatz man-space-before-4 "><i>Cpv. 2: </i>poiché il termine quadro si applica soltanto al congedo di assistenza di cui al capoverso 1, il presente capoverso viene precisato di conseguenza.</p>
<p class="absatz man-space-before-4 "><i>Cpv. 2</i><i><sup>bis</sup></i><i>:</i> i casi per i quali è previsto il congedo di assistenza di cui al capoverso 1<sup>bis</sup> comprendono anche quelli in cui i genitori non devono rimanere ogni giorno dal figlio in ospedale, ragion per cui il congedo potrà essere fruito in modo flessibile. I giorni di congedo andranno però comunque presi nel periodo della degenza ospedaliera e della convalescenza; i giorni non presi in questo arco di tempo non potranno essere recuperati.</p>
<p class="absatz man-space-before-4 "><i>Cpv. 3:</i> questo capoverso stabilisce che ciascun genitore avrà diritto alla metà del congedo. Questo varrà sia per il congedo di cui al capoverso 1 che per quello di cui al capoverso 1<sup>bis</sup>. Rimarranno possibili accordi derogatori, come previsto nel diritto vigente.</p>
</div></section><article id="art_336_c"><a name="a336c"></a><h6 class="heading " role="heading">
<span class="display-icon"></span><span class="external-link-icon"></span><a href="#art_336_c">Art. 336c  cpv. 1 lett. c<sup>bis</sup></a>
</h6>
<div class="collapseable"><p class="absatz man-space-before-4 ">Questa disposizione viene completata con il riferimento al prolungamento del congedo per l’altro genitore previsto all’articolo 329<i>g</i> capoverso 2, previsto in caso di degenza ospedaliera prolungata della madre. La protezione dal licenziamento dovrà essere garantita anche in questo caso.</p></div></article>
</div></section><section id="lvl_5/lvl_5.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.3">5.3 Modifica della legge sugli assegni familiari nell’agricoltura (LAF)</a>
</h2>
<div class="collapseable"><article id="art_10"><a name="ta10"></a><h6 class="heading " role="heading">
<span class="display-icon"></span><span class="external-link-icon"></span><a href="#art_10">Art. 10  cpv. 4</a>
</h6>
<div class="collapseable">
<p class="absatz man-space-before-4 ">Secondo il tenore vigente di questa disposizione, il diritto agli assegni familiari sussiste anche durante il congedo di maternità di 14 settimane secondo l’articolo 329f capoverso 1 CO. Nel caso delle madri che esercitano un’attività salariata al di fuori del settore dell’agricoltura, questo diritto sussiste durante al massimo 16 settimane, secondo l’articolo 10 capoverso 2 lettera a dell’ordinanza del 31 ottobre 2007<sup><a href="#fn-d7e1536" id="fnbck-d7e1536">27</a></sup> sugli assegni familiari (OAFami). Inoltre, questo diritto sussiste anche senza diritto legale al salario. L’articolo in questione è applicabile per analogia alle madri che esercitano un’attività indipendente (art. 10<i>a</i> cpv. 2 OAFami). La presente disposizione va dunque modificata per garantire che la durata massima del diritto agli assegni familiari durante il congedo di maternità delle madri attive nel settore dell’agricoltura sia identica a quella delle madri attive al di fuori di esso. La durata massima di 16 settimane corrisponde al periodo durante il quale le puerpere non possono essere occupate senza il loro consenso, secondo l’articolo 35a capoverso 3 della legge del 13 marzo 1964<sup><a href="#fn-d7e1550" id="fnbck-d7e1550">28</a></sup> sul lavoro (LL). Dato che la durata di 16 settimane si applica a tutte le madri, comprese quelle esercitanti un’attività lucrativa indipendente, la disposizione non rinvia alla LL.</p>
<p class="absatz man-space-before-4 ">Per i congedi di maternità prolungati, i congedi per l’altro genitore (compresi quelli prolungati) e per gli altri congedi, attualmente si rinvia alle disposizioni del CO. Tuttavia, non solo i lavoratori agricoli ma anche gli agricoltori indipendenti (in entrambi i casi, a prescindere dal fatto che si tratti di uomini o di donne) devono poter avere diritto agli assegni familiari durante i vari congedi. L’articolo 10 capoverso 4 viene precisato in tal senso e fa quindi riferimento ai periodi corrispondenti ai congedi previsti nel CO. </p>
<p class="absatz man-space-before-4 ">Nel secondo periodo si precisa che per i lavoratori agricoli il diritto agli assegni familiari sussiste anche senza diritto legale allo stipendio, come nel caso dei lavoratori al di fuori del settore dell’agricoltura.</p>
<div class="footnotes">
<p id="fn-d7e1536"><sup><a href="#fnbck-d7e1536">27</a></sup><sup></sup> <a href="https://fedlex.data.admin.ch/eli/cc/2008/52" target="_blank">RS<sup> </sup><b>836.21</b></a></p>
<p id="fn-d7e1550"><sup><a href="#fnbck-d7e1550">28</a></sup><sup></sup> <a href="https://fedlex.data.admin.ch/eli/cc/1966/57_57_57" target="_blank">RS<sup> </sup><b>822.11</b></a></p>
</div>
</div></article></div></section>
</div></section><section id="lvl_6"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_6">1 Ripercussioni</a>
</h1>
<div class="collapseable">
<section id="lvl_6/lvl_6.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.1">1.1 Ripercussioni finanziarie sulle IPG</a>
</h2>
<div class="collapseable">
<section id="lvl_6/lvl_6.1/lvl_6.1.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_6.1.1">1.1.1 Assegno per l’azienda, assegno per i figli e assegno per spese di custodia</a>
</h3>
<div class="collapseable">
<p class="absatzvor man-space-before-8 ">Supponendo che la quota di lavoratori indipendenti che riceverebbero un assegno per l’azienda sia identica a quella che si registra nel caso delle persone che prestano servizio (54 %), l’estensione del diritto all’assegno per l’azienda alle madri, ai padri o alle mogli delle madri, ai genitori che devono interrompere la propria attività lucrativa per assistere un figlio con gravi problemi di salute e ai genitori adottivi che esercitano un’attività lucrativa indipendente concernerebbe circa 2000 persone. Tale estensione cagionerebbe spese supplementari nell’ordine di 9 milioni di franchi nel 2030 per l’ordinamento delle IPG. Le spese stimate per questa modifica sono riportate nella tabella nell’allegato 3.</p>
<p class="absatz man-space-before-4 ">L’assegno per i figli, attualmente versato soltanto alle persone prestanti servizio, verrà soppresso. Considerato che queste prestazioni dovrebbero rappresentare circa 9 milioni di franchi nel 2030, la loro soppressione permetterebbe dunque di ridurre nella stessa misura le uscite dell’ordinamento delle IPG (v. tabella nell’allegato 3). Nel 2023 l’assegno per i figli è stato versato a circa 23 000 persone prestanti servizio (10 %).</p>
<p class="absatz man-space-before-4 ">L’estensione del diritto all’assegno per le spese di custodia alle madri, ai padri o alle mogli delle madri, ai genitori che devono interrompere la propria attività lucrativa per assistere un figlio con gravi problemi di salute e ai genitori adottivi cagionerebbe spese supplementari minime, dato che sono previste condizioni di diritto restrittive. </p>
</div></section><section id="lvl_6/lvl_6.1/lvl_6.1.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_6.1.2">1.1.2 Prolungamento del versamento dell’indennità di maternità e dell’indennità per l’altro genitore in caso di degenza ospedaliera prolungata della madre</a>
</h3>
<div class="collapseable">
<p class="absatzvor man-space-before-8 ">Tra il 2014 e il 2023 sono state in media 670 le donne che ogni anno hanno dovuto essere ricoverate in ospedale più di 14 giorni in seguito al parto, il che corrisponde allo 0,8 per cento dei nati vivi. La durata media della degenza è stata di circa 31 giorni. Non è tuttavia possibile stabilire con maggiore precisione se queste degenze fossero immediatamente successive alla nascita o se fossero iniziate già prima e, in tal caso, di quanti giorni. Le cifre esposte di seguito rappresentano dunque il limite massimo. Tuttavia, non tutte le madri hanno diritto all’indennità di maternità: circa un quarto di loro non adempie le condizioni di diritto previste. Parallelamente, ai casi in Svizzera si aggiungono quelli all’estero, in particolare quelli delle madri frontaliere. Tenendo conto di tutti questi fattori, si stima che nel 2023 a beneficiare del prolungamento della durata del versamento dell’indennità di maternità in caso di degenza ospedaliera prolungata della madre dopo il parto, che non può superare 56 giorni, sarebbero state potenzialmente 470 madri. Le spese cagionate da questo prolungamento dovrebbero essere leggermente superiori a 2 milioni di franchi al massimo nel 2030 (v. tabella nell’allegato 3). Tuttavia, per i motivi suesposti, le spese effettive dovrebbero essere inferiori.</p>
<p class="absatz man-space-before-4 ">Nei 470 casi in questione è probabile che venga concesso anche un prolungamento del versamento dell’indennità per l’altro genitore. Queste prestazioni verrebbero versate anche se la degenza non è immediatamente successiva alla nascita del figlio, ma il numero di casi supplementari dovrebbe essere esiguo. Poiché i 470 casi sono una stima elevata, il numero dei padri o delle mogli delle madri non dovrebbe essere superiore. Se ci si basa sulla summenzionata durata media della degenza, il padre o la moglie della madre avrebbe diritto a circa 17 indennità giornaliere supplementari. Le spese per l’indennità per l’altro genitore in caso di degenza ospedaliera della madre superiore a due settimane dovrebbero quindi essere inferiori a 2 milioni di franchi nel 2030 (v. tabella nell’allegato 3).</p>
</div></section><section id="lvl_6/lvl_6.1/lvl_6.1.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_6.1.3">1.1.3 Mantenimento del diritto all’indennità per l’altro genitore in caso di decesso del figlio</a>
</h3>
<div class="collapseable">
<p class="absatzvor man-space-before-8 ">Un infante è definito «nato morto» (natimortalità) se non manifesta alcun segno di vita alla nascita e il suo peso è di almeno 500 grammi o se la gestazione è durata almeno 22 settimane intere. Tra il 2014 e il 2023 sono stati registrati in media 330 nati morti all’anno, il che corrisponde allo 0,4 per cento dei nati vivi. Nello stesso periodo, nei 14 giorni successivi alla nascita sono morti 230 neonati all’anno. La maggioranza dei decessi che avvengono nei 14 giorni successivi alla nascita si verifica nelle prime 24 o 48 ore (negli ultimi dieci anni, in media 170 neonati all’anno sono deceduti nelle 24 ore successive alla nascita, il che corrisponde allo 0,2 % dei nati vivi in Svizzera).</p>
<p class="absatz man-space-before-4 ">Di conseguenza, tra il 2014 e il 2023 si sono registrati in media 560 bambini all’anno nati morti o deceduti nei 14 giorni successivi alla nascita, il che corrisponde allo 0,7 per cento dei nati vivi. Se si applica questa proporzione ai congedi di paternità presi nel 2023, i padri interessati sarebbero circa 400. Su questa base, il mantenimento del diritto all’indennità per l’altro genitore cagionerebbe spese per circa 1 milione di franchi nel 2030.</p>
</div></section><section id="lvl_6/lvl_6.1/lvl_6.1.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_6.1.4">1.1.4 Ampliamento del diritto all’indennità di assistenza</a>
</h3>
<div class="collapseable">
<p class="absatzvor man-space-before-8 ">La normativa proposta prevede la concessione di un’indennità di assistenza a partire dal quarto giorno di degenza di un figlio minorenne, mentre i primi tre giorni non sono finanziati tramite l’ordinamento delle IPG. Per calcolare le ripercussioni finanziarie, si ipotizza che in caso di degenza ospedaliera di oltre 21 giorni sia concesso un congedo pagato di 57 giorni, ovvero il numero medio di giorni indennizzati nel 2022 per l’assistenza a un figlio con gravi problemi di salute. Infatti, i casi con una durata della degenza superiore a 21 giorni non vengono più specificati nel dettaglio, ma riuniti in una sola categoria. Non è quindi possibile stimare con precisione il numero di giorni in questione. Inoltre, si presume che una parte dei casi con una degenza di almeno 21 giorni sia rappresentata dai congedi di assistenza già accordati secondo il diritto vigente. Qualora il figlio debba restare in ospedale fino a 20 giorni, per effettuare le stime si presume un periodo di convalescenza della stessa durata di quella della degenza.</p>
<p class="absatz man-space-before-4 ">Tra il 2015 e il 2023, ogni anno sono stati in media 20 000 i minori ricoverati per una durata compresa tra 4 e 21 giorni e altri 4000 quelli ricoverati per una durata superiore a 21 giorni, ovvero 24 000 minori in totale. Per calcolare il numero di casi supplementari rilevanti per un congedo di assistenza, occorre dedurre da questa cifra i 1000 minori che danno già diritto al congedo di assistenza secondo il diritto vigente, come pure i minori la cui degenza ospedaliera è immediatamente successiva alla nascita, e quindi i nati prematuri. La stima delle spese parte dunque dal presupposto che vi siano 23 000 casi supplementari di congedo di assistenza.</p>
<p class="absatz man-space-before-4 ">In base a questi criteri, le spese supplementari cagionate dalla concessione dell’indennità di assistenza in caso di degenza ospedaliera del figlio per almeno quattro giorni consecutivi sono stimate a circa 63 milioni di franchi nel 2030 (v. tabella nell’allegato 3).</p>
<p class="man-template-tab-utit-kurs tab-utit9pt-kurs man-font-style-italic man-space-before-6 man-text-align-right ">Tabella 6–1</p>
<p class="man-template-tab-untertit man-space-before-8 ">Numero medio annuo di pazienti di età compresa tra 0 e 17 anni, senza i neonati, tra il 2015 e il 2023, per durata di degenza ospedaliera</p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf man-space-before-3 man-space-after-3 "></p>
				</th>
				<th class=" man-text-align-left ">
					
					<p class="man-template-tab-kpf-r man-space-before-3 man-space-after-3 ">4–9 giorni</p>
				</th>
				<th class=" man-text-align-left ">
					
					<p class="man-template-tab-kpf-r man-space-before-3 man-space-after-3 ">10–15 giorni</p>
				</th>
				<th class=" man-text-align-left ">
					
					<p class="man-template-tab-kpf-r man-space-before-3 man-space-after-3 ">16–21 giorni</p>
				</th>
				<th class=" man-text-align-left ">
					
					<p class="man-template-tab-kpf-r man-space-before-3 man-space-after-3 ">&gt; 21 giorni</p>
				</th>
			</tr>
			<tr>
				
				
				<td>
					
					<p class="man-template-tab-krpr man-space-after-4 ">Numero di casi al giorno</p>
				</td>
				<td>
					
					<p class="man-template-tab-krpr-r man-space-after-4 ">15 603</p>
				</td>
				<td>
					
					<p class="man-template-tab-krpr-r man-space-after-4 ">3 177</p>
				</td>
				<td>
					
					<p class="man-template-tab-krpr-r man-space-after-4 ">1 309</p>
				</td>
				<td>
					
					<p class="man-template-tab-krpr-r man-space-after-4 ">4 092</p>
				</td>
			</tr>
		</table></div>
<p class="absatz08pt man-space-before-0 "><i>Fonte:</i> statistica medica ospedaliera 2024.</p>
</div></section><section id="lvl_6/lvl_6.1/lvl_1.1.5"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_1.1.5">1.1.5 Ripercussioni finanziarie delle misure della riforma nel suo complesso</a>
</h3>
<div class="collapseable">
<p class="absatzvor man-space-before-8 ">Le ripercussioni finanziarie del progetto sull’ordinamento delle IPG sono presentate nella tabella 6–2 sottostante, che si riferisce all’anno 2030 (ai prezzi del 2024). Gli importi sono arrotondati al milione di franchi. Le tabelle che presentano le prospettive finanziarie delle IPG secondo l’ordinamento vigente e le ripercussioni finanziarie delle misure previste dal presente progetto sono riportate in allegato. </p>
<p class="man-template-tab-utit-kurs tab-utit9pt-kurs man-font-style-italic man-space-before-6 man-text-align-right ">Tabella 6–2</p>
<p class="man-template-tab-untertit man-space-before-8 ">Ripercussioni delle misure previste con l’armonizzazione delle prestazioni nell’ordinamento delle IPG nel 2030</p>
<p class="absatz man-space-before-4 ">Importi in milioni di franchi, ai prezzi del 2024</p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf man-space-before-3 man-space-after-3 ">Misure</p>
				</th>
				<th class=" man-text-align-left ">
					
					<p class="man-template-tab-kpf-r man-space-before-3 man-space-after-3 ">Variazione <br>delle uscite</p>
				</th>
				<th class=" man-text-align-left ">
					
					<p class="man-template-tab-kpf-r man-space-before-3 man-space-after-3 ">Tasso <br>di contribuzione<br>In %</p>
				</th>
			</tr>
			<tr>
				
				<td>
					
					<p class="man-template-tab-krpr man-space-before-4 ">Assegno per l’azienda</p>
				</td>
				<td>
					
					<p class="man-template-tab-krpr-r man-space-before-4 ">9</p>
				</td>
				<td>
					
					<p class="man-template-tab-krpr-r man-space-before-4 ">0,0018</p>
				</td>
			</tr>
			<tr>
				
				<td>
					
					<p class="man-template-tab-krpr man-space-before-4 ">Assegno per i figli</p>
				</td>
				<td>
					
					<p class="man-template-tab-krpr-r man-space-before-4 ">– 9</p>
				</td>
				<td>
					
					<p class="man-template-tab-krpr-r man-space-before-4 ">– 0,0018</p>
				</td>
			</tr>
			<tr>
				
				<td>
					
					<p class="man-template-tab-krpr man-space-before-4 ">Prolungamento dell’indennità di maternità</p>
				</td>
				<td>
					
					<p class="man-template-tab-krpr-r man-space-before-4 ">2</p>
				</td>
				<td>
					
					<p class="man-template-tab-krpr-r man-space-before-4 ">0,0005</p>
				</td>
			</tr>
			<tr>
				
				<td>
					
					<p class="man-template-tab-krpr man-space-before-4 ">Prolungamento dell’indennità per l’altro genitore</p>
				</td>
				<td>
					
					<p class="man-template-tab-krpr-r man-space-before-4 ">2</p>
				</td>
				<td>
					
					<p class="man-template-tab-krpr-r man-space-before-4 ">0,0003</p>
				</td>
			</tr>
			<tr>
				
				<td>
					
					<p class="man-template-tab-krpr man-space-before-4 man-text-align-left ">Mantenimento dell’indennità per l’altro genitore in caso decesso del figlio</p>
				</td>
				<td>
					
					<p class="man-template-tab-krpr-r man-space-before-4 ">1</p>
				</td>
				<td>
					
					<p class="man-template-tab-krpr-r man-space-before-4 ">0,0002</p>
				</td>
			</tr>
			<tr>
				
				<td>
					
					<p class="man-template-tab-krpr man-space-after-4 ">Indennità di assistenza (degenza ospedaliera)</p>
				</td>
				<td>
					
					<p class="man-template-tab-krpr-r man-space-after-4 ">63</p>
				</td>
				<td>
					
					<p class="man-template-tab-krpr-r man-space-after-4 ">0,0128</p>
				</td>
			</tr>
			<tr>
				
				<td>
					
					<p class="man-template-tab-krpr-fett man-font-weight-bold man-space-after-4 ">Totale</p>
				</td>
				<td>
					
					<p class="man-template-tab-krpr-r man-space-after-4 "><b>68</b></p>
				</td>
				<td>
					
					<p class="man-template-tab-krpr-r man-space-after-4 "><b>0,0138</b></p>
				</td>
			</tr>
		</table></div>
<p class="absatzvor man-space-before-8 ">Le spese cagionate dalle modifiche della LIPG proposte possono essere coperte con le risorse attuali, senza fonti di finanziamento supplementari.</p>
</div></section>
</div></section><section id="lvl_6/lvl_1.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_1.2">1.2 Ripercussioni per la Confederazione, i Cantoni e i Comuni</a>
</h2>
<div class="collapseable">
<section id="lvl_6/lvl_1.2/lvl_1.2.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_1.2/lvl_1.2.1">1.2.1 Assegno per l’azienda, assegno per i figli e assegno per spese di custodia</a>
</h3>
<div class="collapseable"><p class="absatzvor man-space-before-8 ">L’estensione del diritto all’assegno per l’azienda e all’assegno per spese di custodia alle madri, ai padri o alle mogli delle madri, ai genitori che devono interrompere la propria attività lucrativa per assistere un figlio con gravi problemi di salute e ai genitori adottivi che esercitano un’attività lucrativa indipendente non avrà ripercussioni finanziarie per la Confederazione, i Cantoni e i Comuni, dato che queste prestazioni andranno a carico dell’ordinamento delle IPG. La Confederazione, i Cantoni e i Comuni non saranno interessati dalle misure in questione nemmeno in qualità di datori di lavoro.</p></div></section><section id="lvl_6/lvl_1.2/lvl_1.2.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_1.2/lvl_1.2.2">1.2.2 Prolungamento dell’indennità di maternità e dell’indennità per l’altro genitore</a>
</h3>
<div class="collapseable"><p class="absatzvor man-space-before-8 ">Il prolungamento del versamento dell’indennità di maternità in caso di degenza ospedaliera della madre di almeno due settimane e dell’indennità per l’altro genitore avrà conseguenze finanziarie e giuridiche limitate per la Confederazione, i Cantoni e i Comuni. In qualità di datori di lavoro, dovranno modificare nei loro regolamenti del personale le disposizioni relative a queste indennità. Per la Confederazione, questo significa allungare da 16 a 24 settimane al massimo la durata del congedo di maternità in caso di degenza ospedaliera della madre in seguito al parto, analogamente a quanto già previsto per la degenza ospedaliera prolungata del neonato. Tale modifica avrà ripercussioni finanziarie modeste, dato che il salario, garantito al 100 per cento, è parzialmente preso a carico dall’ordinamento delle IPG. Il prolungamento del versamento dell’indennità per l’altro genitore implica inoltre che il datore di lavoro non dovrà più assumere da solo le spese della relativa assenza.</p></div></section><section id="lvl_6/lvl_1.2/lvl_1.2.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_1.2/lvl_1.2.3">1.2.3 Mantenimento dell’indennità per l’altro genitore in caso di decesso del figlio</a>
</h3>
<div class="collapseable"><p class="absatzvor man-space-before-8 ">Anche il mantenimento dell’indennità per l’altro genitore in caso di decesso del figlio (ovvero di nascita di un figlio nato morto o di decesso alla nascita o nei 14 giorni successivi) avrà ripercussioni finanziarie e giuridiche modeste per la Confederazione, i Cantoni e i Comuni, dato che le assenze verranno coperte dall’ordinamento delle IPG. In qualità di datori di lavoro, dovranno eventualmente modificare nei loro regolamenti del personale le disposizioni relative a queste indennità.</p></div></section><section id="lvl_6/lvl_1.2/lvl_1.2.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_1.2/lvl_1.2.4">1.2.4 Indennità di assistenza</a>
</h3>
<div class="collapseable"><p class="absatzvor man-space-before-8 ">L’ampliamento del diritto all’indennità di assistenza avrà conseguenze finanziarie limitate per la Confederazione, i Cantoni e i Comuni. Se in qualità di datori di lavoro continueranno a versare il 100 per cento del salario durante il congedo di assistenza e adotteranno la regolamentazione prevista nel presente progetto, questi enti sosterranno la differenza tra il salario versato e l’importo ricevuto tramite l’ordinamento delle IPG (che indennizza l’80 % del salario, fino a un importo massimo di fr. 220 al giorno; stato: 2024). </p></div></section>
</div></section><section id="lvl_6/lvl_1.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_1.3">1.3 Ripercussioni sull’economia</a>
</h2>
<div class="collapseable">
<p class="absatzvor man-space-before-8 ">L’estensione del diritto all’assegno per l’azienda e all’assegno per spese di custodia alle madri, ai padri o alle mogli delle madri, ai genitori che devono interrompere la propria attività lucrativa per assistere un figlio con gravi problemi di salute e ai genitori adottivi che esercitano un’attività lucrativa indipendente, come pure il prolungamento dell’indennità di maternità e dell’indennità per l’altro genitore in caso di degenza ospedaliera prolungata della madre potranno essere finanziati con le risorse attualmente disponibili dell’ordinamento delle IPG. Queste modifiche non comporteranno dunque alcun aumento degli oneri sociali per le imprese e potrebbero persino avere un effetto positivo sull’economia, in particolare per i lavoratori indipendenti, le cui spese fisse sarebbero prese in considerazione in modo più adeguato.</p>
<p class="absatz man-space-before-4 ">Se è vero che il prolungamento del versamento dell’indennità di maternità in caso di degenza ospedaliera della madre implica un’assenza più lunga delle donne in questione dal posto di lavoro, e quindi spese supplementari per le imprese, va però rilevato che queste ultime saranno compensate grazie al fatto che il prolungamento del congedo è indennizzato all’80 per cento tramite le IPG. Anche il prolungamento del versamento dell’indennità per l’altro genitore dovrebbe avere effetti positivi, dato che già oggi, in tali circostanze, è frequente che l’altro genitore sia assente dal posto di lavoro, per un congedo o per un impedimento al lavoro senza sua colpa, poiché deve occuparsi del figlio durante la degenza ospedaliera prolungata della madre dopo il parto secondo l’articolo 324<i>a</i> CO. Questo prolungamento dovrebbe dunque sgravare il datore di lavoro, che non dovrebbe più assumere da solo tutte le spese. Inoltre, il numero di casi dovrebbe essere esiguo.</p>
<p class="absatz man-space-before-4 ">In caso di decesso di un figlio, i genitori hanno bisogno di tempo per affrontare il lutto. Il mantenimento dell’indennità per l’altro genitore in caso di nascita di un figlio nato morto o di decesso del figlio alla nascita o nei 14 giorni successivi avrà certamente un effetto positivo, poiché l’ordinamento delle IPG potrà farsi carico dell’80 per cento del salario dell’altro genitore per un periodo di tempo limitato.</p>
<p class="absatz man-space-before-4 ">Grazie alle nuove condizioni di diritto, un maggior numero di famiglie dovrebbe avere diritto al congedo di assistenza. Il valore oggettivo di quattro giorni dovrebbe inoltre aiutare le famiglie in questione e i loro datori di lavoro a determinare se le condizioni di diritto alla prestazione siano adempiute, il che si traduce in una maggiore certezza del diritto e un versamento più rapido delle indennità giornaliere. Inoltre, la concessione di un congedo di assistenza anche in caso di degenza ospedaliera del figlio sgraverà le imprese, dato che i genitori di un figlio ricoverato sono spesso costretti ad assentarsi dal lavoro (o prendendo un congedo o facendo valere un impedimento al lavoro senza loro colpa, perché devono occuparsi del figlio, secondo l’art. 324<i>a</i> CO). Con la modifica proposta, per queste assenze verrà concesso un congedo finanziato tramite l’ordinamento delle IPG in misura corrispondente all’80 per cento del salario.</p>
<p class="absatz man-space-before-4 ">Le ripercussioni economiche summenzionate si applicano a tutte le imprese. Per le piccole e medie imprese non sono previste regole semplificate (art. 4 cpv. 1 lett. a della legge del 29 settembre 2023<sup><a href="#fn-d7e1897" id="fnbck-d7e1897">29</a></sup> sullo sgravio delle imprese [LSgrI]). Il progetto di riforma non crea alcuno «Swiss finish» (art. 4 cpv. 1 lett. b LSgrI). Poiché esso verte unicamente sull’armonizzazione delle prestazioni nell’ordinamento delle IPG e non sulla procedura, non sono previsti mezzi elettronici per semplificare l’esecuzione della regolamentazione (art. 4 cpv. 1 lett. c LSgrI). Infine, non viene abrogata alcuna regolamentazione nello stesso settore (art. 4 cpv. 1 lett. d LSgrI).</p>
<div class="footnotes"><p id="fn-d7e1897"><sup><a href="#fnbck-d7e1897">29</a></sup><sup></sup>  <a href="https://fedlex.data.admin.ch/eli/cc/2024/118" target="_blank">RS <b>930.31</b></a></p></div>
</div></section><section id="lvl_6/lvl_1.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_1.4">1.4 Ripercussioni sulla parità dei sessi e sulla società</a>
</h2>
<div class="collapseable">
<p class="absatzvor man-space-before-8 ">Le indennità di maternità, per l’altro genitore, di assistenza e di adozione si basano sugli stessi principi e regole dell’attuale indennità di base per le persone prestanti servizio, vale a dire che l’indennità corrisponde all’80 per cento del reddito conseguito immediatamente prima del verificarsi del rischio assicurato. L’importo massimo dell’indennità di base è attualmente di 220 franchi al giorno (stato: 2024). Non vi è dunque alcuna disparità di trattamento a questo livello.</p>
<p class="absatz man-space-before-4 ">A determinate condizioni, alle persone prestanti servizio – prevalentemente uomini – vengono versate prestazioni accessorie (assegni per i figli, assegni per spese di custodia o assegni per l’azienda). La somma dell’indennità di base e degli assegni per i figli può ammontare al massimo a 275 franchi al giorno (stato: 2024). Queste prestazioni non sono concesse ai beneficiari di congedi finanziati tramite l’ordinamento delle IPG.</p>
<p class="absatz man-space-before-4 ">Le modifiche delle condizioni di diritto mirano a garantire la parità di trattamento tra tutte le categorie di beneficiari, uomini e donne, e a eliminare qualsiasi disparità di trattamento tra l’indennizzazione dei periodi di servizio e i congedi finanziati tramite l’ordinamento delle IPG.</p>
<p class="absatz man-space-before-4 ">Il prolungamento del congedo di maternità e del congedo per l’altro genitore migliorerà la situazione dei genitori nei casi in cui la madre deve restare in ospedale per un periodo più lungo in seguito al parto. L’altro genitore potrà così occuparsi del figlio senza dover prendere giorni di vacanza o un congedo non pagato, con il rischio di non conseguire alcun salario per un certo periodo. Questa modifica andrà anche a vantaggio dei datori di lavoro, che non dovranno più assumere da soli le spese dovute all’assenza dei loro dipendenti.</p>
<p class="absatz man-space-before-4 ">Anche in caso di nascita di un figlio nato morto o di decesso del figlio alla nascita o nei 14 giorni successivi, il mantenimento del diritto all’indennità per l’altro genitore migliorerà la situazione dei genitori, che potranno vivere insieme questo tragico periodo di lutto. La madre continuerà infatti ad avere diritto al congedo di maternità, mentre il diritto al congedo per l’altro genitore, che attualmente si estingue, verrà mantenuto.</p>
<p class="absatz man-space-before-4 ">La concessione dell’indennità di assistenza in caso di ricovero del figlio garantirà inoltre ai genitori e ai loro datori di lavoro certezza giuridica e un indenizzo uniforme.</p>
</div></section>
</div></section><section id="lvl_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_2">2 Aspetti giuridici</a>
</h1>
<div class="collapseable">
<section id="lvl_2/lvl_2.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.1">2.1 Costituzionalità</a>
</h2>
<div class="collapseable">
<p class="absatzvor man-space-before-8 ">Le proposte modifiche della LIPG concernenti un’assicurazione per la maternità si fondano sull’articolo 116 capoversi 3 e 4 della Costituzione federale (Cost.)<sup><a href="#fn-d7e1928" id="fnbck-d7e1928">30</a></sup>. Questa disposizione non definisce né il tipo né la portata delle prestazioni assicurative concesse in caso di maternità, lasciando quindi al legislatore un ampio margine di manovra. Il mandato costituzionale copre pertanto una vasta gamma di prestazioni, tra cui quelle concesse in caso di nascita di un figlio, adozione e assistenza. Le proposte modifiche del CO si fondano sull’articolo 122 Cost.</p>
<p class="absatz man-space-before-4 ">La LIPG è subordinata alla legge federale del 6 ottobre 2000<sup><a href="#fn-d7e1941" id="fnbck-d7e1941">31</a></sup> sulla parte generale del diritto delle assicurazioni sociali (LPGA), entrata in vigore il 1° gennaio 2003. Tutte le modifiche previste nell’ambito del presente progetto sono compatibili con la LPGA.</p>
<p class="absatz man-space-before-4 ">Il presente progetto è altresì conforme alla Costituzione.</p>
<div class="footnotes">
<p id="fn-d7e1928"><sup><a href="#fnbck-d7e1928">30</a></sup><sup></sup> <a href="https://fedlex.data.admin.ch/eli/cc/1999/404" target="_blank">RS <b>101</b></a></p>
<p id="fn-d7e1941"><sup><a href="#fnbck-d7e1941">31</a></sup><sup></sup>  <a href="https://fedlex.data.admin.ch/eli/cc/2002/510" target="_blank">RS <b>830.1</b></a></p>
</div>
</div></section><section id="lvl_2/lvl_2.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.2">2.2 Compatibilità con gli impegni internazionali della Svizzera</a>
</h2>
<div class="collapseable">
<p class="absatzvor man-space-before-8 ">L’UE ha definito norme per il coordinamento dei sistemi nazionali di sicurezza sociale allo scopo di agevolare la libera circolazione. La Svizzera partecipa a questo sistema di coordinamento dall’entrata in vigore, il 1° giugno 2002, dell’Accordo del 21 giugno 1999<sup><a href="#fn-d7e1958" id="fnbck-d7e1958">32</a></sup> tra la Confederazione Svizzera, da una parte, e la Comunità europea ed i suoi Stati membri, dall’altra, sulla libera circolazione delle persone (Accordo sulla libera circolazione delle persone). Il diritto dell’UE non prevede un’armonizzazione dei sistemi nazionali di sicurezza sociale. Gli Stati membri possono definire autonomamente l’impostazione specifica dei loro sistemi, tenendo conto dei principi di coordinamento previsti dal diritto europeo. In virtù della Convenzione del 4 gennaio 1960<sup><a href="#fn-d7e1969" id="fnbck-d7e1969">33</a></sup> istitutiva dell’Associazione europea di libero scambio (Convenzione AELS) riveduta, questo vale anche nelle relazioni tra la Svizzera e gli altri Stati membri dell’AELS.</p>
<p class="absatz man-space-before-4 ">Gli assegni per l’azienda vanno a completare l’indennità di maternità, l’indennità per l’altro genitore, l’indennità di assistenza e l’indennità di adozione. Nel contesto internazionale, le prestazioni concesse in caso di maternità e l’indennità concessa ai genitori di un figlio con gravi problemi di salute possono, a seconda delle loro modalità, essere qualificate quali prestazioni familiari oppure quali prestazioni di maternità o paternità. L’impostazione di queste prestazioni deve però tenere conto degli impegni internazionali della Svizzera in questo ambito. In virtù dell’Accordo sulla libera circolazione delle persone e della Convenzione AELS riveduta, la Svizzera applica il regolamento (CE) n. 883/2004 del 29 aprile 2004<sup><a href="#fn-d7e1982" id="fnbck-d7e1982">34</a></sup> (modificato dal regolamento [CE] n. 988/2009 del 16 settembre 2009) e il regolamento (CE) n. 987/2009 del 16 settembre 2009<sup><a href="#fn-d7e1993" id="fnbck-d7e1993">35</a></sup>. Questi regolamenti vertono in particolare sulle prestazioni familiari e di maternità o paternità comprese nel campo d’applicazione della LIPG (art. 28a LIPG). Conformemente al regolamento (CE) n. 883/2004, la Svizzera è tenuta a trattare i cittadini degli Stati dell’UE e dell’AELS come i propri cittadini (art. 4 del regolamento). Le indennità di assistenza e di maternità vanno dunque versate anche ai cittadini di Stati dell’UE o dell’AELS che adempiono le relative condizioni di diritto, tenendo conto, se del caso, dei periodi di assicurazione maturati in uno Stato dell’UE o dell’AELS (art. 6 del regolamento [CE] n. 883/2004). Anche i cittadini di uno Stato dell’UE o dell’AELS residenti in uno Stato membro hanno diritto a queste indennità (art. 7 del regolamento [CE] n. 883/2004). Le spiegazioni di cui sopra si applicano altresì agli assegni per l’azienda, che vanno a completare l’indennità di maternità o l’indennità di assistenza. Le disposizioni del presente progetto sono compatibili con le prescrizioni in materia di coordinamento.</p>
<p class="absatz man-space-before-4 ">Soltanto la Convenzione n. 183 del 15 giugno 2000<sup><a href="#fn-d7e2006" id="fnbck-d7e2006">36</a></sup> dell’Organizzazione internazionale del lavoro sulla protezione della maternità potrebbe contemplare norme vincolanti per la Svizzera nell’ambito del presente progetto, nello specifico della sua parte concernente il prolungamento del versamento dell’indennità di maternità in caso di degenza ospedaliera della madre. Questa convenzione non prevede però nulla su questo punto concreto. Non vi sono altre convenzioni internazionali ratificate dalla Svizzera che prevedano norme rilevanti per le altre modifiche proposte nel presente progetto. Tuttavia, l’armonizzazione delle varie regolamentazioni in materia di perdita di guadagno contribuisce a migliorare la parità di trattamento tra uomini e donne, il che è in particolare in linea con gli obblighi derivanti dalla Convenzione del 18 dicembre 1979<sup><a href="#fn-d7e2017" id="fnbck-d7e2017">37</a></sup> delle Nazioni Unite sull’eliminazione di ogni forma di discriminazione nei confronti della donna. Il presente progetto è pertanto compatibile con le convenzioni internazionali ratificate dalla Svizzera.</p>
<div class="footnotes">
<p id="fn-d7e1958"><sup><a href="#fnbck-d7e1958">32</a></sup><sup></sup> <a href="https://fedlex.data.admin.ch/eli/cc/2002/243" target="_blank">RS <b>0.142.112.681</b></a></p>
<p id="fn-d7e1969"><sup><a href="#fnbck-d7e1969">33</a></sup><sup></sup> <a href="https://fedlex.data.admin.ch/eli/cc/1960/590_635_621" target="_blank">RS <b>0.632.31</b></a></p>
<p id="fn-d7e1982"><sup><a href="#fnbck-d7e1982">34</a></sup><sup></sup> <a href="https://fedlex.data.admin.ch/eli/cc/2012/323" target="_blank">RS <b>0.831.109.268.1</b></a></p>
<p id="fn-d7e1993"><sup><a href="#fnbck-d7e1993">35</a></sup><sup></sup> <a href="https://fedlex.data.admin.ch/eli/cc/2012/356" target="_blank">RS <b>0.831.109.268.11</b></a></p>
<p id="fn-d7e2006"><sup><a href="#fnbck-d7e2006">36</a></sup><sup></sup>  <a href="https://fedlex.data.admin.ch/eli/cc/2015/251" target="_blank">RS <b>0.822.728.3</b></a></p>
<p id="fn-d7e2017"><sup><a href="#fnbck-d7e2017">37</a></sup><sup></sup> <a href="https://fedlex.data.admin.ch/eli/cc/1999/239" target="_blank">RS <b>0.108</b></a></p>
</div>
</div></section><section id="lvl_2/lvl_2.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.3">2.3 Forma dell’atto</a>
</h2>
<div class="collapseable"><p class="absatzvor man-space-before-8 ">Secondo l’articolo 164 capoverso 1 Cost., tutte le disposizioni importanti che contengono norme di diritto sono emanate sotto forma di legge federale. Il disegno rispetta tale articolo.</p></div></section><section id="lvl_2/lvl_2.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.4">2.4 Delega di competenze legislative</a>
</h2>
<div class="collapseable">
<p class="absatzvor man-space-before-8 ">Il progetto conferisce al Consiglio federale le seguenti competenze:</p>
<dl class="man-space-after-0 ">
<dt class="man-space-before-4  ">– </dt>
<dd class="man-space-before-4  ">disciplinare il prolungamento del versamento dell’indennità di maternità in caso di degenza ospedaliera prolungata del neonato o della madre;</dd>
<dt class="man-space-before-4  ">– </dt>
<dd class="man-space-before-4  ">stabilire l’importo massimo dell’assegno per spese di custodia;</dd>
<dt class="man-space-before-4  ">– </dt>
<dd class="man-space-before-4  ">disciplinare il diritto agli assegni per l’azienda per i familiari che lavorano in un’azienda agricola, analogamente a quanto previsto per le persone prestanti servizio, come pure disciplinare i dettagli per la concessione dell’assegno per l’azienda ai lavoratori indipendenti per i vari congedi;</dd>
<dt class="man-space-before-4  ">– </dt>
<dd class="man-space-before-4  ">disciplinare il diritto all’indennità di adozione delle persone che non erano soggette all’assicurazione obbligatoria durante i nove mesi precedenti l’accoglimento dell’adottando o che non adempiono le condizioni generali di diritto a causa di un’incapacità al lavoro o di un periodo di disoccupazione.</dd>
</dl>
<p class="titelbotschaftinnen man-space-after-18 "></p>
</div></section>
</div></section></main><div id="annex">
<section id="annex_u1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#annex_u1">Allegato 1</a>
</h1>
<div class="collapseable"><section id="annex_u1/lvl_6.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#annex_u1/lvl_6.2">Prospettive finanziarie delle IPG secondo l’ordinamento vigente</a>
</h2>
<div class="collapseable">
<p class="bild "><img data-scaled-width="187" data-scaled-height="74" data-original-page-width="210" data-original-text-width="187" src="image/image3.png"></p>
<p class="absatz man-space-before-4 "></p>
</div></section></div></section><section id="annex_u1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#annex_u1">Allegato 2</a>
</h1>
<div class="collapseable"><section id="annex_u1/lvl_u1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#annex_u1/lvl_u1">Prospettive finanziarie delle IPG con l’armonizzazione delle prestazioni nell’ordinamento delle IPG</a>
</h2>
<div class="collapseable">
<p class="bild "><img data-scaled-width="187" data-scaled-height="71" data-original-page-width="210" data-original-text-width="187" src="image/image4.png"></p>
<p class="absatz man-space-before-4 "><img data-scaled-width="171" data-scaled-height="75" data-original-page-width="210" data-original-text-width="187" src="image/image5.png"><br></p>
</div></section></div></section><section id="annex_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#annex_1">Allegato 3</a>
</h1>
<div class="collapseable"><section id="annex_1/lvl_u1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#annex_1/lvl_u1">Ripercussioni finanziarie delle misure dell’armonizzazione delle prestazioni nell’ordinamento delle IPG</a>
</h2>
<div class="collapseable">
<p class="bild "><img data-scaled-width="187" data-scaled-height="82" data-original-page-width="210" data-original-text-width="187" src="image/image6.png"></p>
<p class="titelbotschaftinnen man-space-after-18 "></p>
</div></section></div></section><section id="annex_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#annex_2">Allegato 4</a>
</h1>
<div class="collapseable"><section id="annex_2/lvl_u1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#annex_2/lvl_u1">Tabella riassuntiva dei dati utilizzati nel rapporto esplicativo</a>
</h2>
<div class="collapseable">
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf man-space-before-3 man-space-after-3 ">Citazione, fonte</p>
				</th>
				<th class=" man-text-align-left ">
					
					<p class="man-template-tab-kpf man-space-before-3 man-space-after-3 ">Origine, metodo di calcolo, ipotesi</p>
				</th>
				<th class=" man-text-align-left ">
					
					<p class="man-template-tab-kpf man-space-before-3 man-space-after-3 man-text-align-left ">Ultima attualizzazione</p>
				</th>
			</tr>
			<tr>
				
				<td>
					
					<p class="man-template-tab-krpr man-space-before-4 man-text-align-left ">Pag. 40: «L’estensione del diritto all’assegno per l’azienda (…) concernerebbe circa 2000 persone. Tale estensione cagionerebbe spese supplementari nell’ordine di 9 milioni di franchi nel 2030 per l’ordinamento delle IPG».</p>
				</td>
				<td>
					
					<p class="absatz man-space-before-4 man-text-align-left "><i>Secondo il registro delle IPG (UFAS/UCC; stato: ottobre 2024), nel 2023 al massimo 2000 lavoratori indipendenti hanno percepito un assegno per l’azienda. Questa cifra corrisponde al </i><i>54 % degli indipendenti che fruiscono di un congedo di maternità, per l’altro genitore, di assistenza o di adozione. Questa percentuale è stata calcolata in base alle persone prestanti servizio, tra le quali il 54 % degli indipendenti percepisce un assegno per l’azienda.</i></p>
					<p class="absatz man-space-before-4 man-text-align-left "><i>Anche il numero di giorni si basa sul registro delle IPG </i><i>(UFAS/UCC; stato: ottobre 2024). Nel 2023 le madri in congedo di maternità hanno preso in media 98 giorni di congedo, gli altri genitori 14 giorni e i genitori che hanno dovuto interrompere la propria attività lucrativa per assistere un figlio con gravi problemi di salute 52 giorni (per genitore, non per caso).</i></p>
					<p class="absatz man-space-before-4 man-text-align-left "><i>Previsione 2030: considerato che l’assegno per l’azienda ammonta al 34 % dell’importo massimo dell’indennità giornaliera di cui all’art. 16 cpv. 1, le spese si evolvono in funzione del numero di nascite e dell’importo massimo dell’indennità giornaliera.</i></p>
				</td>
				<td>
					
					<p class="man-template-tab-krpr man-space-before-4 ">26.2.2025</p>
				</td>
			</tr>
			<tr>
				
				<td>
					
					<p class="man-template-tab-krpr man-space-before-4 man-text-align-left " msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Pag. 40: «Considerato che queste prestazioni dovrebbero rappresentare circa 9 milioni di franchi nel 2030, la loro soppressione permetterebbe dunque di ridurre nella stessa misura le uscite dell’ordinamento delle IPG. </p>
				</td>
				<td>
					
					<p class="absatz man-space-before-4 man-text-align-left " msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message"><i>Stima delle spese attuali (2023) sulla base del registro delle IPG (UFAS/UCC; stato: ottobre 2024) ed evoluzione in funzione delle spese secondo le prospettive finanziarie dell’ordinamento delle IPG per le persone prestanti servizio nel 2025.</i></p>
				</td>
				<td>
					
					<p class="man-template-tab-krpr man-space-before-4 " msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">26.2.2025</p>
				</td>
			</tr>
			<tr>
				
				<td>
					
					<p class="man-template-tab-krpr man-space-before-4 man-text-align-left ">(…) Nel 2023 l’assegno per i figli è stato versato a circa 23 000 persone prestanti servizio (10 %)».</p>
				</td>
				<td>
					
					<p class="absatz man-space-before-4 man-text-align-left "><i>Secondo il registro delle IPG (UFAS/UCC, stato: ottobre 2024)</i></p>
				</td>
				<td>
					
					<p class="man-template-tab-krpr man-space-before-4 ">26.2.2025</p>
				</td>
			</tr>
			<tr>
				
				<td>
					
					<p class="man-template-tab-krpr man-space-before-4 man-text-align-left ">Pag. 41: «Tra il 2014 e il 2023 sono state in media 670 le donne che ogni anno hanno dovuto essere ricoverate in ospedale più di 14 giorni in seguito al parto, il che corrisponde allo 0,8 per cento dei nati vivi. La durata media della degenza è stata di circa 31 giorni. </p>
					<p class="man-template-tab-krpr man-space-before-4 man-text-align-left ">(…) Tuttavia, non tutte le madri hanno diritto all’indennità di maternità (…). Tenendo conto di tutti questi fattori, si stima che nel 2023 a beneficiare del prolungamento (…) sarebbero state potenzialmente 470 madri. </p>
					<p class="man-template-tab-krpr man-space-before-4 man-text-align-left ">Le spese cagionate (…) dovrebbero essere leggermente superiori a 2 milioni di franchi al massimo nel 2030». </p>
					<p class="man-template-tab-krpr man-space-before-4 man-text-align-left " msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Pag. 41: «Le spese per l’indennità per l’altro genitore (…) dovrebbero quindi essere inferiori a 2 milioni di franchi nel 2030». </p>
				</td>
				<td>
<p class="man-template-tab-krpr-kurs man-font-style-italic man-space-before-4 man-text-align-left ">Statistica medica degli stabilimenti ospedalieri 2024 (UST)</p>
<p class="absatz man-space-before-4 man-text-align-left "><i>Non è possibile determinare il numero di giorni precedenti e successivi alla nascita. I valori stimati rappresentano pertanto valori massimi.</i></p>
<dl class="man-space-after-0 ">
<dt class="man-space-before-4 man-text-align-left  ">
<i>–</i><i> </i>
</dt>
<dd class="man-space-before-4 man-text-align-left  "><i>La quota di riferimento del 2023 (congedo di maternità/numero di nati vivi secondo l’UST) è applicata alla quota delle nascite in questione.</i></dd>
<dt class="man-space-before-4 man-text-align-left  ">
<i>–</i><i> </i>
</dt>
<dd class="man-space-before-4 man-text-align-left  "><i>Anche le donne residenti all’estero (principalmente frontaliere) hanno diritto all’indennità di maternità, ma non sono considerate nelle statistiche mediche degli stabilimenti ospedalieri. Per questo motivo si presume che, per quanto riguarda i congedi all’estero, la quota di fruizione sia identica a quella in Svizzera.</i></dd>
<dt class="man-space-before-4 man-text-align-left  ">
<i>–</i><i> </i>
</dt>
<dd class="man-space-before-4 man-text-align-left  "><i>Per il congedo per l’altro genitore, si presume lo stesso numero di casi del congedo di maternità.</i></dd>
<dt class="man-space-before-4 man-text-align-left  ">
<i>–</i><i> </i>
</dt>
<dd class="man-space-before-4 man-text-align-left  "><i>Indennità giornaliera media secondo la statistica delle IPG 2023 (UFAS)</i></dd>
<dt class="man-space-before-4 man-text-align-left  ">
<i>–</i><i> </i>
</dt>
<dd class="man-space-before-4 man-text-align-left  ">
<i></i><i>Evoluzione in base alle uscite del congedo di maternità e di quello per l’altro genitore secondo le prospettive finanziarie delle IPG 2025</i>
</dd>
</dl>
</td>
				<td>
					
					<p class="man-template-tab-krpr man-space-before-4 ">26.2.2025</p>
				</td>
			</tr>
			<tr>
				
				<td>
					
					<p class="man-template-tab-krpr man-space-before-4 man-text-align-left ">Pag. 41: «Tra il 2014 e il 2023 sono stati registrati in media 330 nati morti all’anno, il che corrisponde allo 0,4 per cento dei nati vivi. </p>
					<p class="man-template-tab-krpr man-space-before-4 man-text-align-left ">(…) ([…] in media 170 neonati all’anno sono deceduti nelle 24 ore successive alla nascita, il che corrisponde allo 0,2 % dei nati vivi in Svizzera).</p>
					<p class="man-template-tab-krpr man-space-before-4 man-text-align-left ">Di conseguenza, tra il 2014 e il 2023 si sono registrati in media 560 bambini all’anno nati morti o deceduti nei 14 giorni successivi alla nascita, il che corrisponde allo 0,7 per cento dei nati vivi. Se si applica questa proporzione ai congedi di paternità presi nel 2023, i padri interessati sarebbero circa 400. Su questa base, il mantenimento del diritto all’indennità per l’altro genitore cagionerebbe spese per circa 1 milione di franchi nel 2030».</p>
				</td>
				<td>
					
					<p class="absatz man-space-before-4 man-text-align-left "><i>Fonte: Nati vivi, mortalità infantile, nati morti: UST-BEVNAT</i></p>
					<p class="absatz man-space-before-4 man-text-align-left "><i>Numero di congedi per l’altro genitore e indennità giornaliera media: statistica delle IPG 2023 (UFAS)</i></p>
					<p class="absatz man-space-before-4 man-text-align-left "><i>Evoluzione in base alle uscite del congedo per l’altro genitore secondo le prospettive finanziarie delle IPG 2025</i></p>
				</td>
				<td>
					
					<p class="man-template-tab-krpr man-space-before-4 ">26.2.2025</p>
				</td>
			</tr>
			<tr>
				
				<td>
					
					<p class="man-template-tab-krpr man-space-before-4 man-text-align-left " msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Pag. 42: «Tra il 2015 e il 2023<sup><a href="#fn-d7e2283" id="fnbck-d7e2283">38</a></sup>, ogni anno sono stati in media 20 000 i minori ricoverati per una durata compresa tra 4 e 21 giorni e altri 4000 per una durata superiore a 21 giorni, ovvero 24 000 minori in totale. (…) occorre dedurre da questa cifra i 1000 minori che danno già diritto al congedo di assistenza secondo il diritto vigente (…)».</p>
					<p class="man-template-tab-krpr man-space-before-4 man-text-align-left " msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">«(…) le spese supplementari (…) sono stimate a circa 63 milioni di franchi nel 2030».</p>
					<p class="man-template-tab-krpr man-space-before-4 " msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Pag. 42: <i>Tabella 6–1</i></p>
				</td>
				<td>
<p class="absatz man-space-before-4 man-text-align-left " msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message"><i>Statistica medica degli stabilimenti ospedalieri 2024</i></p>
<p class="man-template-tab-krpr-kurs man-font-style-italic man-space-before-4 man-text-align-left " msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Registro delle IPG (UFAS/UCC; stato: ottobre 2024) per l’importo medio giornaliero dell’indennità di assistenza (2023), il numero di casi (2022) e il numero di giorni medio secondo il diritto vigente (2022). Considerato che i congedi di assistenza possono essere presi entro un termine quadro di un anno e mezzo, i congedi iniziati nel 2023 non figurano ancora completamente nel registro, ragion per cui si considera come anno di riferimento il 2022.</p>
<dl class="man-space-after-0 ">
<dt class="man-space-before-4 man-text-align-left  ">
<i>–</i><i> </i>
</dt>
<dd class="man-space-before-4 man-text-align-left  "><i>Per il numero di giorni di congedo si presume che ogni volta sia concesso per la convalescenza un numero di giorni uguale a quello della degenza ospedaliera meno tre giorni. Per una degenza di oltre 21 giorni, non sono disponibili dati dettagliati sul numero di giorni. Di conseguenza, si presume che il numero di giorni di congedo corrisponda alla media dei giorni di congedo presi per il congedo di assistenza.</i></dd>
<dt class="man-space-before-4 man-text-align-left  ">
<i>–</i><i> </i>
</dt>
<dd class="man-space-before-4 man-text-align-left  "><i>Evoluzione in base alle uscite del congedo di assistenza secondo le prospettive finanziarie delle IPG 2025</i></dd>
</dl>
</td>
				<td>
					
					<p class="man-template-tab-krpr man-space-before-4 " msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">28.9.2024</p>
				</td>
			</tr>
			<tr>
				
				<td>
					
					<p class="man-template-tab-krpr man-space-before-4 " msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Pag. 43: <i>Tabella 6–2</i></p>
				</td>
				<td>
					
					<p class="man-template-tab-krpr-kurs man-font-style-italic man-space-before-4 man-text-align-left " msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Il numero delle persone interessate è stato proiettato per gli anni a venire in base allo scenario dell’evoluzione demografica. Risultati dello scenario di riferimento (UST 2020).</p>
					<p class="man-template-tab-krpr-kurs man-font-style-italic man-space-before-4 man-text-align-left " msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">L’evoluzione dei salari e dei prezzi considerati nei calcoli si basa sulle previsioni congiunturali della SECO (20.9.2024).</p>
					<p class="man-template-tab-krpr-kurs man-font-style-italic man-space-after-4 man-text-align-left " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Per maggiori dettagli circa le prospettive finanziarie dell’ordinamento delle IPG, si rimanda alla documentazione disponibile sul sito Internet dell’UFAS<span class="man-font-style-normal"><sup><a href="#fn-d7e2346" id="fnbck-d7e2346">39</a></sup></span>.</p>
				</td>
				<td>
					
					<p class="man-template-tab-krpr man-space-before-4 " msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">26.2.2025</p>
				</td>
			</tr>
		</table></div>
<div class="footnotes">
<p id="fn-d7e2283"><sup><a href="#fnbck-d7e2283">38</a></sup><sup></sup>  Tra il 2014 e il 2015 si è verificata un’interruzione nella serie cronologica, ragion per cui sono considerati soltanto gli ultimi nove anni invece che gli ultimi dieci come per gli altri calcoli.</p>
<p id="fn-d7e2346"><sup><a href="#fnbck-d7e2346">39</a></sup><sup></sup>  www.ufas.admin.ch &gt; Assicurazioni sociali &gt; Indennità per perdita di guadagno IPG &gt; Finanze</p>
</div>
</div></section></div></section>
</div>
</div></body>
</html>
