<!DOCTYPE html>
<html>
<head>
<meta http-equiv="Content-Type" content="application/xml; charset=UTF-8">
<title>input-it</title>
</head>
<body><div id="lawcontent">
<div id="preface">
<!--25.048--><p class="srnummer man-space-after-18">25.048</p>
<h1 class="erlasstitel botschafttitel">Messaggio <br>concernente l’approvazione della Convenzione di sicurezza sociale tra la Svizzera e l’Argentina</h1>
<p class="botschaftdatum man-space-before-3">del 14 maggio 2025</p>
<p class="botschaftlinie man-space-before-10"></p>
<p class="salutation man-space-before-3">Onorevoli presidenti e consiglieri,</p>
<p class="absatzvor man-space-before-8">Con il presente messaggio vi sottoponiamo, per approvazione, il disegno di decreto federale<sup><a href="#fn-d7e19" id="fnbck-d7e19">1</a></sup> che approva la Convenzione di sicurezza sociale tra la Svizzera e l’Argentina<sup><a href="#fn-d7e31" id="fnbck-d7e31">2</a></sup>.</p>
<p class="absatzvor man-space-before-8">Gradite, onorevoli presidenti e consiglieri, l’espressione della nostra alta considerazione.</p>
<p></p>
<div class="table layout-table"><table>
			
			
			<tr>
				
				<td>
					
					<p class="unterschriftenfi1 man-space-before-24">14 maggio 2025</p>
				</td>
				<td>
					
					<p class="unterschriftenfi1 man-space-before-24">In nome del Consiglio federale svizzero:</p>
					<p class="unterschriftenfi man-space-before-6">La presidente della Confederazione, Karin Keller-Sutter<br>Il cancelliere della Confederazione, Viktor Rossi</p>
				</td>
			</tr>
		</table></div>
<p class="absatz man-space-before-4"></p>
<p class="absatz man-space-before-4"></p>
<p class="titeluebersicht man-space-after-13 man-font-weight-bold">Compendio</p>
<p class="absatzkurs man-font-style-italic man-space-before-4"><b>La Convenzione di sicurezza sociale tra la Svizzera e l’Argentina crea una base di diritto internazionale per il coordinamento delle assicurazioni sociali tra i due Stati. La convenzione corrisponde agli ultimi accordi conclusi dalla Svizzera e agli standard internazionali in materia di coordinamento dei sistemi di sicurezza sociale. Il suo scopo è quello di coordinare i sistemi di previdenza per la vecchiaia, i superstiti e l’invalidità degli Stati contraenti al fine di ridurre gli svantaggi o le discriminazioni che i cittadini di uno Stato possono subire rispetto a quelli dell’altro Stato.</b></p>
<p class="zwischentitel man-space-before-8 man-font-weight-bold"><i>Situazione iniziale</i></p>
<p class="absatzkurs man-font-style-italic man-space-before-4">La conclusione di una convenzione di sicurezza sociale con l’Argentina, importante partner economico della Svizzera in America latina e Paese che ospita una nutrita colonia svizzera, consente di completare la rete di convenzioni con il continente sudamericano. </p>
<p class="zwischentitel man-space-before-8 man-font-weight-bold"><i>Contenuto del progetto</i></p>
<p class="absatzkurs man-font-style-italic man-space-before-4">La Convenzione applica il modello adottato negli accordi conclusi finora dalla Svizzera, che riflettono i principi generali vigenti nell’ambito della sicurezza sociale internazionale, in particolare le disposizioni sulla parità di trattamento a favore dei cittadini degli Stati contraenti, il versamento delle rendite all’estero, il computo dei periodi di assicurazione, l’assoggettamento dei lavoratori e la reciproca assistenza amministrativa. Essa prevede inoltre una disposizione in materia di lotta agli abusi e alle frodi.</p>
<p class="absatzkurs man-font-style-italic man-space-before-4">La Convenzione si applica, per quanto riguarda la Svizzera, all’assicurazione per la vecchiaia, i superstiti e l’invalidità.</p>
<p class="absatzkurs man-font-style-italic man-space-before-4">Il presente messaggio descrive nella prima parte la genesi della Convenzione, presenta poi brevemente il sistema di sicurezza sociale dell’Argentina e contiene infine un commento delle singole disposizioni.</p>
<p class="absatz man-space-before-4"></p>
<p class="titelbotschaftinnen man-space-after-18">Messaggio</p>
<div class="footnotes">
<p id="fn-d7e19"><sup><a href="#fnbck-d7e19">1</a></sup><sup></sup> <a href="https://fedlex.data.admin.ch/eli/fga/2025/1692" target="_blank">FF <b>2025</b> 1692</a></p>
<p id="fn-d7e31"><sup><a href="#fnbck-d7e31">2</a></sup><sup></sup> <a href="https://fedlex.data.admin.ch/eli/fga/2025/1693" target="_blank">FF <b>2025</b> 1693</a></p>
</div>
</div>
<main id="maintext"><section id="lvl_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_1">1 Situazione iniziale</a>
</h1>
<div class="collapseable">
<section id="lvl_1/lvl_1.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.1">1.1 Necessità di agire e obiettivi</a>
</h2>
<div class="collapseable">
<p class="absatzvor man-space-before-8">Le relazioni bilaterali tra la Svizzera e l’Argentina sono buone. I due Paesi sono legati in particolare dal fatto che l’Argentina ospita la più grande comunità svizzera in America latina. L’Argentina è il quarto partner commerciale della Svizzera e la terza destinazione delle esportazioni svizzere in America latina. Alla fine del 2023, le imprese svizzere impiegavano oltre 11 000 persone nel Paese. I due Paesi hanno concluso accordi in materia di commercio, protezione degli investimenti, assistenza giudiziaria e doppia imposizione. </p>
<p class="absatz man-space-before-4">Il nuovo presidente argentino, in carica dal dicembre del 2023, ha avviato importanti riforme economiche, che sono riuscite in particolare a stabilizzare l’inflazione.</p>
<p class="absatz man-space-before-4">Alla fine del 2024, in Argentina vivevano oltre 15 000 persone di nazionalità svizzera (di cui circa 800 non avevano la nazionalità argentina). In Svizzera risiedono quasi 1900 cittadini argentini e circa 14 000 figurano nei nostri registri delle assicurazioni sociali.</p>
<p class="absatz man-space-before-4">La conclusione di una convenzione di sicurezza sociale con l’Argentina permetterebbe di completare la rete di convenzioni con il continente sudamericano. La Svizzera ha concluso convenzioni di sicurezza sociale con il Cile, l’Uruguay e il Brasile e sta portando avanti negoziati con il Perù e l’Ecuador. </p>
<p class="absatz man-space-before-4">Diversi Stati europei (Belgio, Francia, Grecia, Italia, Lussemburgo, Portogallo, Slovenia e Spagna) hanno concluso convenzioni di sicurezza sociale con l’Argentina.</p>
</div></section><section id="lvl_1/lvl_1.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.2">1.2 Alternative esaminate</a>
</h2>
<div class="collapseable"><p class="absatzvor man-space-before-8">Il coordinamento dei sistemi nazionali di sicurezza sociale può avvenire soltanto attraverso la conclusione di un trattato internazionale. Solo instaurando una collaborazione tra i due Stati è possibile garantire la parità di trattamento tra i cittadini degli Stati contraenti, il pagamento delle rendite all’estero, il computo dei periodi di assicurazione, l’assoggettamento dei lavoratori e la reciproca assistenza amministrativa. Questo obiettivo non può essere raggiunto semplicemente adeguando il diritto nazionale.</p></div></section><section id="lvl_1/lvl_1.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.3">1.3 Svolgimento e risultato dei negoziati</a>
</h2>
<div class="collapseable"><p class="absatzvor man-space-before-8">I primi contatti tra la Svizzera e l’Argentina per la conclusione di una convenzione di sicurezza sociale risalgono al 2012. I negoziati sono stati poi sospesi a causa della politica monetaria praticata dal governo argentino allora in carica e delle restrizioni imposte alle transazioni finanziarie, che avevano conseguenze su un punto essenziale della convenzione, ossia l’esportazione delle rendite. I negoziati sono potuti riprendere dopo la revoca delle restrizioni e gli sforzi compiuti dall’Argentina per adeguare la procedura di pagamento delle rendite. Il testo ha quindi potuto essere finalizzato per corrispondenza nel giugno del 2023. La firma è stata apposta il 27 maggio 2024.</p></div></section><section id="lvl_1/lvl_1.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.4">1.4 Rapporto con il programma di legislatura e le strategie del Consiglio federale</a>
</h2>
<div class="collapseable">
<p class="absatzvor man-space-before-8">La presente Convenzione non è annunciata né nei messaggi del 29 gennaio 2020<sup><a href="#fn-d7e117" id="fnbck-d7e117">3</a></sup> sul programma di legislatura 2019–2023 e del 24 gennaio 2024<sup><a href="#fn-d7e129" id="fnbck-d7e129">4</a></sup> sul programma di legislatura 2023–2027 né nei rispettivi decreti federali<sup><a href="#fn-d7e141" id="fnbck-d7e141">5</a></sup>, perché, data la serie di convenzioni di sicurezza sociale già concluse dalla Svizzera, si tratta di un oggetto a carattere ripetitivo.</p>
<div class="footnotes">
<p id="fn-d7e117"><sup><a href="#fnbck-d7e117">3</a></sup><sup></sup> <a href="https://fedlex.data.admin.ch/eli/fga/2020/452" target="_blank">FF <b>2020 </b>1565</a></p>
<p id="fn-d7e129"><sup><a href="#fnbck-d7e129">4</a></sup><sup></sup> <a href="https://fedlex.data.admin.ch/eli/fga/2024/525" target="_blank">FF <b>2024</b> 525</a></p>
<p id="fn-d7e141"><sup><a href="#fnbck-d7e141">5</a></sup><sup></sup> <a href="https://fedlex.data.admin.ch/eli/fga/2020/2128" target="_blank">FF <b>2020</b> 7365</a>; <b></b><a href="https://fedlex.data.admin.ch/eli/fga/2024/1440" target="_blank"><b>2024</b> 1440</a></p>
</div>
</div></section>
</div></section><section id="lvl_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_2">2 Rinuncia a una procedura di consultazione</a>
</h1>
<div class="collapseable">
<p class="absatzvor man-space-before-8">La presente Convenzione sottostà a referendum facoltativo secondo l’articolo 141 capoverso 1 lettera d numero 3 della Costituzione federale (Cost.)<sup><a href="#fn-d7e162" id="fnbck-d7e162">6</a></sup>. In virtù dell’articolo 3 capoverso 1 lettera c della legge del 18 marzo 2005<sup><a href="#fn-d7e173" id="fnbck-d7e173">7</a></sup> sulla consultazione (LCo), avrebbe dunque dovuto essere per principio oggetto di una procedura di consultazione. Tuttavia, secondo l’articolo 3<i>a</i> capoverso 1 lettera b LCo si può rinunciare a una procedura di consultazione se non v’è da attendersi nessuna nuova informazione poiché le posizioni degli ambienti interessati sono note. Ai sensi dell’articolo 3<i>a</i> capoverso 2 LCo, la rinuncia alla procedura di consultazione dev’essere motivata indicando le ragioni oggettive che la giustificano.</p>
<p class="absatz man-space-before-4">Il disegno di Convenzione con l’Argentina è stato sottoposto alla Commissione federale dell’assicurazione per la vecchiaia, i superstiti e l’invalidità tramite consultazione scritta tra il 22 agosto e l’8 settembre 2023. Nella Commissione sono rappresentati gli assicurati, le associazioni economiche svizzere, gli istituti di assicurazione, la Confederazione e i Cantoni nonché le persone disabili e il settore dell’aiuto agli invalidi (art. 73 della legge federale del 20 dicembre 1946<sup><a href="#fn-d7e190" id="fnbck-d7e190">8</a></sup> sull’assicurazione per la vecchiaia e per i superstiti [LAVS] e art. 65 della legge federale del 19 giugno 1959<sup><a href="#fn-d7e201" id="fnbck-d7e201">9</a></sup> sull’assicurazione per l’invalidità). La Commissione rappresenta quindi in modo completo gli ambienti interessati. Essa ha accolto favorevolmente la Convenzione e l’ha approvata. </p>
<p class="absatz man-space-before-4">Le posizioni degli ambienti interessati sono pertanto note e documentate, motivo per cui, sulla base dell’articolo 3<i>a</i> capoverso 1 lettera b LCo, è stato possibile rinunciare a una procedura di consultazione.</p>
<div class="footnotes">
<p id="fn-d7e162"><sup><a href="#fnbck-d7e162">6</a></sup><sup></sup> <a href="https://fedlex.data.admin.ch/eli/cc/1999/404" target="_blank">RS <b>101</b></a></p>
<p id="fn-d7e173"><sup><a href="#fnbck-d7e173">7</a></sup><sup></sup> <a href="https://fedlex.data.admin.ch/eli/cc/2005/542" target="_blank">RS <b>172.061</b></a></p>
<p id="fn-d7e190"><sup><a href="#fnbck-d7e190">8</a></sup><sup></sup> <a href="https://fedlex.data.admin.ch/eli/cc/63/837_843_843" target="_blank">RS <b>831.10</b></a></p>
<p id="fn-d7e201"><sup><a href="#fnbck-d7e201">9</a></sup><sup></sup> <a href="https://fedlex.data.admin.ch/eli/cc/1959/827_857_845" target="_blank">RS <b>831.20</b></a></p>
</div>
</div></section><section id="lvl_3"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_3">3 Punti essenziali della Convenzione</a>
</h1>
<div class="collapseable">
<p class="absatzvor man-space-before-8">La struttura e il contenuto della Convenzione con l’Argentina sono in linea con gli accordi bilaterali conclusi di recente dalla Svizzera e con gli standard internazionali in materia di normative di coordinamento dei sistemi di sicurezza sociale. La Convenzione è tesa a coordinare le assicurazioni per la vecchiaia, i superstiti e l’invalidità degli Stati contraenti, al fine di evitare che i cittadini di uno Stato vengano penalizzati o discriminati rispetto a quelli dell’altro Stato. Per quanto riguarda la Svizzera, la Convenzione si applica all’assicurazione per la vecchiaia e per i superstiti e all’assicurazione per l’invalidità e, per quanto riguarda l’Argentina, alle assicurazioni corrispondenti. </p>
<p class="absatz man-space-before-4">La Convenzione accorda la parità di trattamento nella maggior misura possibile tra i cittadini dei due Stati contraenti, facilita l’accesso alle prestazioni degli Stati contraenti, in particolare computando i periodi di assicurazione compiuti nell’altro Stato per il riconoscimento del diritto alle prestazioni, garantisce il pagamento integrale delle prestazioni all’estero e istituisce una collaborazione tra le autorità e gli organismi degli Stati contraenti. Prevede inoltre una clausola generale sulla lotta agli abusi e disciplina il rimborso di prestazioni erogate indebitamente.</p>
<p class="absatz man-space-before-4">Inoltre, con disposizioni sulla legislazione applicabile ai lavoratori che hanno un legame con entrambi gli Stati contraenti, facilita la mobilità delle persone ed evita i casi di doppio assoggettamento. Le disposizioni sull’assoggettamento prevedono in particolare che le persone inviate dal loro datore di lavoro nel territorio dell’altro Stato contraente per un’attività temporanea (distacco) rimangano assicurate nel loro Stato d’origine e siano dunque esonerate dall’obbligo contributivo nello Stato d’invio.</p>
<p class="absatz man-space-before-4">Per quanto riguarda le prestazioni, i cittadini svizzeri che hanno versato contributi in Argentina potranno ottenere più facilmente una rendita argentina. Le prestazioni argentine saranno versate agli Svizzeri che lasciano questo Stato e le procedure amministrative saranno facilitate. Dal canto loro, i cittadini argentini che hanno versato contributi in Svizzera potranno beneficiare della rendita svizzera anche se lasciano il nostro Paese. La Convenzione lascia loro tuttavia la possibilità di ottenere il rimborso dei contributi AVS, a titolo di diritto d’opzione.</p>
</div></section><section id="lvl_4"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_4">4 Il sistema di sicurezza sociale in Argentina</a><span class="man-font-weight-normal"><sup><a href="#fn-d7e230" id="fnbck-d7e230">10</a></sup></span>
</h1>
<div class="footnotes"><p id="fn-d7e230"><sup><a href="#fnbck-d7e230">10</a></sup><sup></sup> Fonti: International Social Security Association (ISSA): www.issa.int &gt; Country profiles &gt; Argentina; Centre des liaisons européennes et internationales de sécurité sociale: cleiss.fr &gt; Fiches pays &gt; Argentine; Governo argentino: www.argentina.gob.ar/trabajo/ seguridadsocial/imss.</p></div>
<div class="collapseable">
<section id="lvl_4/lvl_4.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.1">4.1 In generale</a>
</h2>
<div class="collapseable">
<p class="absatzvor man-space-before-8">Il sistema di sicurezza sociale argentino copre tutte le persone che esercitano un’attività professionale. Alcune categorie professionali sono coperte da sistemi speciali (p. es. militari, insegnanti, giudici).</p>
<p class="absatz man-space-before-4">Dal 1994 alla fine del 2008 vigeva un sistema misto composto da un programma pubblico basato sul principio di ripartizione e da un sistema di capitalizzazione con conti individuali. Una legge del 2008 ha chiuso i conti individuali e li ha trasferiti in un nuovo sistema basato sulla ripartizione (sistema integrato di pensione argentino [SIPA]).</p>
<p class="absatz man-space-before-4">Nel 2023 i contributi al sistema generale ammontavano per i lavoratori salariati all’11 per cento dei redditi mensili entro un limite massimo, e per il datore di lavoro al 10,77 per cento o al 12,35 per cento (senza limite massimo), a seconda dell’attività dell’impresa, o al 16 per cento per i datori di lavoro del settore pubblico, con deduzione di una franchigia d’importo variabile. </p>
<p class="absatz man-space-before-4">I contributi per i lavoratori indipendenti ammontano al 27 per cento del reddito mensile. I lavoratori indipendenti iscritti al regime semplificato per piccoli contribuenti versano un piccolo contributo mensile in base al loro reddito o sono addirittura esentati.</p>
<p class="absatz man-space-before-4">Il salario minimo argentino, che nel dicembre del 2024 ammontava a 279 718 pesos argentini (circa 240 franchi svizzeri), viene regolarmente adeguato per tenere conto dell’inflazione e delle condizioni economiche del Paese.</p>
<p class="absatz man-space-before-4">Gli importi seguenti relativi all’Argentina sono indicati in franchi svizzeri, sulla base degli importi e del tasso di cambio del dicembre del 2024. È opportuno rilevare che, tenuto conto dell’inflazione, gli importi in Argentina vengono regolarmente adeguati.</p>
<p class="absatz man-space-before-4">L’importo delle rendite di vecchiaia e d’invalidità varia tra circa 240 e 1500 franchi.</p>
</div></section><section id="lvl_4/lvl_4.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.2">4.2 Vecchiaia</a>
</h2>
<div class="collapseable">
<p class="absatzvor man-space-before-8">L’età di pensionamento è di 65 anni per gli uomini e di 60 anni per le donne, a condizione di aver versato contributi per almeno 30 anni. Un anno di contribuzione viene conteggiato se comporta almeno sei mesi di contributi. L’età di pensionamento e la durata di contribuzione sono ridotte per i lavori usuranti o pericolosi.</p>
<p class="absatz man-space-before-4">La pensione di vecchiaia (<i>jubilación</i>) per le persone che hanno versato contributi per tutta la vita o la maggior parte di essa è la somma di tre elementi:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">la prestazione universale di base (<i>prestación basica universal PBU</i>), un importo forfettario indipendente dal reddito e dai contributi, che ammonta a circa 104 franchi (dicembre 2024);</dd>
<dt class="man-space-before-4">– </dt>
<dd class="man-space-before-4">la prestazione compensatoria (<i>prestación compensatoria PC</i>), concessa agli assicurati che hanno versato contributi nel vecchio sistema pensionistico (fino al 30 giugno 1994); è calcolata in base al numero di anni di contribuzione nel vecchio sistema e alla media dei redditi assicurati negli ultimi dieci anni;</dd>
<dt class="man-space-before-4">– </dt>
<dd class="man-space-before-4">la pensione complementare (<i>prestación adicional por permanencia PAP</i>), una prestazione concessa per i contributi versati dopo il 30 giugno 1994; è calcolata sulla base del reddito mensile medio dell’assicurato negli ultimi dieci anni (o di una media di tutti i periodi per i lavoratori indipendenti) e del numero di anni di contribuzione.</dd>
</dl>
<p class="absatz man-space-before-4">Il sistema prevede inoltre prestazioni di tipo assistenziale per le persone che non percepiscono una pensione ordinaria.</p>
</div></section><section id="lvl_4/lvl_4.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.3">4.3 Decesso</a>
</h2>
<div class="collapseable"><p class="absatzvor man-space-before-8">La pensione per superstiti (<i>pensión por fallecimiento contributiva</i>) viene versata agli aventi diritto di un assicurato deceduto ed è calcolata sulla pensione di vecchiaia o d’invalidità che il defunto percepiva o avrebbe dovuto percepire. Possono beneficiarne la persona sposata o in coppia con il defunto da almeno cinque anni (o da due anni se hanno avuto figli insieme) e i figli a carico, di età inferiore ai 18 anni o senza limiti di età in caso di invalidità. La persona vedova percepisce il 70 per cento della pensione del defunto e ogni figlio il 20 per cento. In caso di decesso di entrambi i genitori, la pensione viene ripartita tra i figli. L’importo totale delle pensioni per superstiti versate non può superare il 100 per cento della pensione del defunto.</p></div></section><section id="lvl_4/lvl_4.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.4">4.4 Invalidità</a>
</h2>
<div class="collapseable">
<p class="absatzvor man-space-before-8">La pensione d’invalidità (<i>retiro por invalidez</i>) è destinata alle persone che presentano un’invalidità fisica o mentale pari almeno al 66 per cento e non hanno raggiunto l’età di pensionamento, a condizione che abbiano versato contributi per almeno 30 mesi nei 36 mesi precedenti l’insorgere dell’invalidità. Per gli assicurati che versano contributi in modo irregolare vige una regolamentazione più flessibile. La pensione viene concessa inizialmente per tre anni e può poi essere riconosciuta a titolo permanente, prorogata di due anni o soppressa, a seconda del parere della commissione medica. Il suo importo corrisponde al 70 per cento del salario medio degli ultimi cinque anni per i contribuenti regolari e al 50 per cento per quelli irregolari. </p>
<p class="absatz man-space-before-4">Per le persone che non adempiono le condizioni per il diritto alle prestazioni ordinarie sono previste prestazioni di assistenza.</p>
</div></section>
</div></section><section id="lvl_5"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_5">5 Commento ai singoli articoli del trattato</a>
</h1>
<div class="collapseable">
<section id="lvl_5/lvl_u1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_u1">Disposizioni generali (titolo I)</a>
</h2>
<div class="collapseable"></div></section><article id="art_2"><a name="a2"></a><h6 class="heading" role="heading">
<span class="display-icon"></span><span class="external-link-icon"></span><a href="#art_2">Art. 2<span class="man-font-style-normal"></span> <span class="man-font-style-normal">Campo di applicazione materiale</span></a>
</h6>
<div class="collapseable"><p class="absatz man-space-before-4">La Convenzione si applica all’assicurazione per la vecchiaia, i superstiti e l’invalidità (AVS/AI) svizzera e ai corrispondenti rami della sicurezza sociale in Argentina.</p></div></article><article id="art_3"><a name="a3"></a><h6 class="heading" role="heading">
<span class="display-icon"></span><span class="external-link-icon"></span><a href="#art_3">Art. 3<span class="man-font-style-normal"></span> <span class="man-font-style-normal">Campo di applicazione personale</span></a>
</h6>
<div class="collapseable"><p class="absatz man-space-before-4">La Convenzione si applica ai cittadini degli Stati contraenti nonché ai loro familiari e superstiti, a prescindere dalla loro cittadinanza, per quanto concerne i diritti derivati. Si applica pure ai rifugiati e agli apolidi che risiedono sul territorio di uno degli Stati contraenti. Le disposizioni sull’assoggettamento si applicano anche ai cittadini di Stati terzi. L’Argentina, per la quale il concetto di cittadinanza non è determinante, applica ai cittadini di Stati terzi tutte le disposizioni della Convenzione relative alla sua legislazione nazionale.</p></div></article><article id="art_4"><a name="a4"></a><h6 class="heading" role="heading">
<span class="display-icon"></span><span class="external-link-icon"></span><a href="#art_4">Art. 4<span class="man-font-style-normal"></span> <span class="man-font-style-normal">Parità di trattamento</span></a>
</h6>
<div class="collapseable"><p class="absatz man-space-before-4">Conformemente ai principi generali internazionali, la Convenzione garantisce un’ampia parità di trattamento tra i cittadini degli Stati contraenti nel quadro dei rami assicurativi che rientrano nel campo di applicazione materiale. Gli Stati possono porre alcune restrizioni. La Svizzera formula sempre le stesse riserve, che riguardano l’AVS/AI facoltativa e l’AVS/AI di cittadini svizzeri che lavorano all’estero al servizio della Confederazione o di determinate istituzioni nonché l’adesione facoltativa all’AVS/AI riservata ai funzionari internazionali di cittadinanza svizzera (cfr. art. 1<i>a</i> cpv. 1 lett. c e cpv. 4 lett. b LAVS).</p></div></article><article id="art_5"><a name="a5"></a><h6 class="heading" role="heading">
<span class="display-icon"></span><span class="external-link-icon"></span><a href="#art_5">Art. 5<span class="man-font-style-normal"></span> <span class="man-font-style-normal">Versamento delle prestazioni all’estero</span></a>
</h6>
<div class="collapseable">
<p class="absatz man-space-before-4">Questa disposizione garantisce che le prestazioni pecuniarie siano versate senza restrizioni ai cittadini di uno Stato contraente residenti sul territorio della Svizzera o dell’Argentina. Il versamento in uno Stato terzo sottostà al principio della parità di trattamento: se uno Stato lo prevede per i propri cittadini, applicherà la stessa regola ai cittadini dell’altro Stato. </p>
<p class="absatz man-space-before-4">La Svizzera limita l’applicazione di questo principio stabilendo che le rendite AI per gli assicurati il cui grado d’invalidità è inferiore al 50 per cento, le rendite straordinarie e gli assegni per grandi invalidi dell’AVS/AI sono versati soltanto in Svizzera.</p>
</div></article><section id="lvl_5/lvl_u6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_u6">Disposizioni legali applicabili (titolo II)</a>
</h2>
<div class="collapseable"></div></section><article id="art_6_8"><a name="a6"></a><h6 class="heading" role="heading">
<span class="display-icon"></span><span class="external-link-icon"></span><a href="#art_6_8">Art. 6–8</a>
</h6>
<div class="collapseable">
<p class="absatz man-space-before-4">Uno degli aspetti centrali disciplinati dalle convenzioni di sicurezza sociale è quello dell’assoggettamento assicurativo dei cittadini di uno Stato contraente che esercitano un’attività lucrativa sul territorio dell’altro Stato, per evitare un doppio assoggettamento o lacune assicurative. Questi articoli si applicano anche ai cittadini di Stati terzi.</p>
<p class="absatz man-space-before-4">Per la presente Convenzione, come per tutti gli altri accordi bilaterali, vale il principio dell’assoggettamento nel luogo di lavoro. L’articolo 6 prevede quindi che chi lavora in entrambi gli Stati contraenti sia assoggettato al sistema assicurativo di ciascuno di essi unicamente per l’attività che vi esercita. Questo vale anche per i lavoratori indipendenti.</p>
<p class="absatz man-space-before-4">Gli articoli 7 e 8 comprendono disposizioni speciali che, per determinate categorie di lavoratori dipendenti, derogano al principio dell’assoggettamento nel luogo di lavoro.</p>
<p class="absatz man-space-before-4">I lavoratori dipendenti distaccati temporaneamente nel territorio dell’altro Stato contraente restano sottoposti alla legislazione dello Stato contraente che li ha distaccati durante al massimo cinque anni e sono esonerati dall’obbligo di versare contributi nello Stato in cui lavorano. Questo facilita il lavoro amministrativo del datore di lavoro. Una disposizione analoga è prevista per i lavoratori indipendenti, con una durata del distacco limitata a tre anni (art. 7 par. 1).</p>
<p class="absatz man-space-before-4">Secondo l’articolo 7 paragrafo 2, l’equipaggio di un’impresa di trasporto aereo sottostà alla legislazione dello Stato sul cui territorio ha sede l’impresa o la succursale che lo impiega. Questa disposizione riflette la prassi internazionale.</p>
<p class="absatz man-space-before-4">L’articolo 7 paragrafo 3 prevede che le persone impiegate da un servizio pubblico di uno Stato contraente distaccate nel territorio dell’altro Stato rimangano assoggettate all’assicurazione del loro Stato di origine.</p>
<p class="absatz man-space-before-4">Secondo l’articolo 7 paragrafo 4, l’equipaggio di una nave battente bandiera di uno Stato contraente sottostà alla legislazione dello Stato di bandiera. Assimilare l’attività esercitata su una nave a quella esercitata sul territorio degli Stati contraenti permette di affiliare effettivamente le persone in questione.</p>
<p class="absatz man-space-before-4">L’articolo 8 disciplina l’assoggettamento dei membri di missioni diplomatiche o sedi consolari. Nel rispetto delle convenzioni di Vienna sulle relazioni diplomatiche e consolari<sup><a href="#fn-d7e369" id="fnbck-d7e369">11</a></sup>, il paragrafo 2 stabilisce che i cittadini di uno Stato contraente inviati come membri di una missione diplomatica o di una sede consolare di questo Stato nel territorio dell’altro Stato sono sottoposti alla legislazione del primo Stato. Per «missione diplomatica» vanno intese sia la rappresentanza bilaterale (ambasciata) sia la missione permanente presso un’organizzazione internazionale.</p>
<p class="absatz man-space-before-4">Secondo i paragrafi 3 e 4 lettera a, il personale al servizio di una missione diplomatica o di una sede consolare di uno Stato contraente impiegato sul territorio dell’altro Stato è assoggettato alla legislazione sociale dello Stato in cui lavora, ma può optare per la legislazione sociale del primo Stato. Lo stesso vale per i domestici privati impiegati al servizio personale di un membro di una missione diplomatica o di una sede consolare (par. 4 lett. b).</p>
<p class="absatz man-space-before-4">Il paragrafo 5 stabilisce che, nella loro funzione di datore di lavoro, le rappresentanze diplomatiche e consolari degli Stati contraenti sono tenute ad assicurare il personale locale secondo la legislazione sulla sicurezza sociale dello Stato in cui si trova la rappresentanza. Lo stesso vale per i membri delle rappresentanze che impiegano tali persone al loro servizio personale.</p>
<p class="absatz man-space-before-4">Il paragrafo 7 garantisce che i cittadini svizzeri e quelli argentini al servizio di una rappresentanza diplomatica di uno Stato terzo sul territorio della Svizzera o dell’Argentina che non sono assicurati in nessuno di questi Stati possano assicurarsi nello Stato in cui lavorano.</p>
<div class="footnotes"><p id="fn-d7e369"><sup><a href="#fnbck-d7e369">11</a></sup><sup></sup> Convenzione di Vienna del 18 aprile 1961 sulle relazioni diplomatiche (<a href="https://fedlex.data.admin.ch/eli/cc/1964/435_431_431" target="_blank">RS <b>0.191.01</b></a>); Convenzione di Vienna del 24 aprile 1963 sulle relazioni consolari (<a href="https://fedlex.data.admin.ch/eli/cc/1968/887_927_843" target="_blank">RS <b>0.191.02</b></a>).</p></div>
</div></article><article id="art_9"><a name="a9"></a><h6 class="heading" role="heading">
<span class="display-icon"></span><span class="external-link-icon"></span><a href="#art_9">Art. 9<span class="man-font-style-normal"></span> <span class="man-font-style-normal">Eccezioni</span></a>
</h6>
<div class="collapseable"><p class="absatz man-space-before-4">Le disposizioni sulla legislazione applicabile vengono integrate da questa disposizione, che in casi speciali permette alle autorità competenti degli Stati contraenti di concordare norme derogatorie.</p></div></article><article id="art_10"><a name="a10"></a><h6 class="heading" role="heading">
<span class="display-icon"></span><span class="external-link-icon"></span><a href="#art_10">Art. 10<span class="man-font-style-normal"></span> <span class="man-font-style-normal">Familiari</span></a>
</h6>
<div class="collapseable"><p class="absatz man-space-before-4">Questa disposizione standard permette ai familiari che accompagnano una persona che lavora temporaneamente all’estero di rimanere assoggettati alla legislazione dello Stato di origine per il periodo del lavoro in questione, a condizione che non esercitino un’attività lucrativa nell’altro Stato.</p></div></article><section id="lvl_5/lvl_u10"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_u10">Disposizioni relative alle prestazioni (titolo III)</a>
</h2>
<div class="collapseable"></div></section><section id="lvl_5/lvl_u11"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_u11">Applicazione delle disposizioni legali svizzere (art. 11–15)</a>
</h2>
<div class="collapseable"></div></section><article id="art_11"><a name="a11"></a><h6 class="heading" role="heading">
<span class="display-icon"></span><span class="external-link-icon"></span><a href="#art_11">Art. 11<span class="man-font-style-normal"></span> <span class="man-font-style-normal">Provvedimenti d’integrazione</span></a>
</h6>
<div class="collapseable">
<p class="absatz man-space-before-4">L’accesso ai provvedimenti d’integrazione dell’AI svizzera è facilitato per i cittadini argentini, ma comporta alcune deroghe al principio della parità di trattamento.</p>
<p class="absatz man-space-before-4">In base a questa disposizione standard, i cittadini argentini sottoposti all’obbligo di versare contributi all’AVS/AI svizzera (persone domiciliate in Svizzera o che vi esercitano un’attività lucrativa) possono ottenere provvedimenti d’integrazione dell’AI svizzera alle stesse condizioni dei cittadini svizzeri, se soggiornano in questo Stato. I cittadini argentini affiliati all’AVS/AI non soggetti all’obbligo contributivo (persone senza attività lucrativa tra i 18 e i 20 anni e figli minorenni) hanno diritto ai provvedimenti di cui sopra se hanno risieduto in Svizzera almeno un anno o se vi sono nati invalidi.</p>
</div></article><article id="art_12"><a name="a12"></a><h6 class="heading" role="heading">
<span class="display-icon"></span><span class="external-link-icon"></span><a href="#art_12">Art. 12<span class="man-font-style-normal"></span> <span class="man-font-style-normal">Totalizzazione dei periodi di assicurazione</span></a>
</h6>
<div class="collapseable">
<p class="absatz man-space-before-4">La legislazione svizzera prescrive un periodo di assicurazione minimo di tre anni per avere diritto a una rendita d’invalidità. In base alle norme internazionali di coordinamento in materia di sicurezza sociale, uno Stato che, per accordare le sue prestazioni, prevede un periodo di assicurazione minimo superiore a un anno deve tenere conto dei periodi di assicurazione compiuti nell’altro Stato contraente per raggiungere il periodo minimo previsto. L’articolo 12 prevede pertanto che la Svizzera tenga conto degli eventuali periodi di assicurazione compiuti in Argentina per permettere a un assicurato di raggiungere il periodo minimo di tre anni, a condizione che i periodi di assicurazione compiuti in Svizzera non siano complessivamente inferiori a un anno.</p>
<p class="absatz man-space-before-4">Tuttavia, l’importo della rendita d’invalidità svizzera è calcolato soltanto in base ai periodi di assicurazione compiuti in Svizzera (par. 3).</p>
</div></article><article id="art_13"><a name="a13"></a><h6 class="heading" role="heading">
<span class="display-icon"></span><span class="external-link-icon"></span><a href="#art_13">Art. 13<span class="man-font-style-normal"></span> <span class="man-font-style-normal">Indennità unica</span></a>
</h6>
<div class="collapseable"><p class="absatz man-space-before-4">Questa disposizione mira a razionalizzare la gestione amministrativa. Le spese di gestione e quelle per i trasferimenti mensili all’estero sono proporzionalmente troppo elevate per rendite di modesta entità. Per questo motivo, il versamento all’estero di una rendita di vecchiaia per un cittadino argentino pari al massimo al 10 per cento della rendita completa è sostituito da un’indennità unica pari al valore capitalizzato della rendita dovuta. Se la rendita svizzera supera il 10 per cento, ma non il 20 per cento della rendita ordinaria completa corrispondente, l’assicurato può scegliere tra il versamento della rendita e quello di un’indennità unica. A determinate condizioni, quest’ultima forma di pagamento è applicabile anche alle rendite dell’AI.</p></div></article><article id="art_14"><a name="a14"></a><h6 class="heading" role="heading">
<span class="display-icon"></span><span class="external-link-icon"></span><a href="#art_14">Art. 14<span class="man-font-style-normal"></span> <span class="man-font-style-normal">Rendite straordinarie</span></a>
</h6>
<div class="collapseable">
<p class="absatz man-space-before-4">L’accesso alle rendite straordinarie è facilitato per i cittadini dell’altro Stato contraente. In deroga al principio della parità di trattamento, è comunque richiesto un periodo di residenza in Svizzera di almeno cinque anni. Inoltre, il fatto di adempiere le condizioni per l’ottenimento di una rendita straordinaria previste da una convenzione di sicurezza sociale facilita il diritto alle prestazioni complementari all’AVS/AI (cfr. art. 5 cpv. 3 della legge federale del 6 ottobre 2006<sup><a href="#fn-d7e460" id="fnbck-d7e460">12</a></sup> sulle prestazioni complementari all’assicurazione per la vecchiaia, i superstiti e l’invalidità).</p>
<div class="footnotes"><p id="fn-d7e460"><sup><a href="#fnbck-d7e460">12</a></sup><sup></sup> <a href="https://fedlex.data.admin.ch/eli/cc/2007/804" target="_blank">RS <b>831.30</b></a></p></div>
</div></article><article id="art_15"><a name="a15"></a><h6 class="heading" role="heading">
<span class="display-icon"></span><span class="external-link-icon"></span><a href="#art_15">Art. 15<span class="man-font-style-normal"></span> <span class="man-font-style-normal">Rimborso dei contributi</span></a>
</h6>
<div class="collapseable"><p class="absatz man-space-before-4">Secondo la legislazione svizzera, quando lasciano definitivamente la Svizzera i cittadini degli Stati con i quali la Svizzera non ha concluso alcuna convenzione di sicurezza sociale possono ottenere il rimborso dei propri contributi AVS e di quelli versati dal loro datore di lavoro (importo limitato in funzione della rendita cui avrebbero diritto). Per principio, le convenzioni concluse dalla Svizzera escludono qualsiasi possibilità di rimborso dei contributi. Ciononostante, nelle convenzioni concluse con i Paesi più lontani, quali l’Australia, il Brasile, le Filippine o l’Uruguay, è stato deciso di mantenere questa opzione. Analizzando la situazione di diversi cittadini degli Stati contraenti, si è constatato che in certi casi il rimborso dei contributi corrispondeva meglio ai bisogni degli interessati. Gli stranieri che hanno lavorato soltanto poco tempo in Svizzera e desiderano tornare nel loro Paese, nella maggior parte dei casi molto prima dell’età di pensionamento, possono aver particolarmente bisogno di un piccolo capitale. Per l’organismo svizzero incaricato di versare le prestazioni alle persone residenti all’estero, ciò permette di semplificare in modo considerevole il lavoro amministrativo. Ecco perché la Convenzione mantiene la possibilità di ottenere il rimborso dei contributi. I cittadini argentini che lasciano la Svizzera potranno quindi scegliere tra il versamento di una rendita (al momento della realizzazione del rischio) e il rimborso immediato dei contributi AVS.</p></div></article><section id="lvl_5/lvl_u17"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_u17">Applicazione delle disposizioni legali argentine (art. 16–20)</a>
</h2>
<div class="collapseable">
<p class="absatz man-space-before-4">Poiché il regime generale argentino esige 30 anni di assicurazione per avere diritto a una rendita, l’articolo 16 prevede che i periodi di assicurazione compiuti in Svizzera siano presi in considerazione per soddisfare le condizioni richieste e avere quindi diritto alla rendita, e questo pure in caso di rimborso dei contributi svizzeri (art. 18). L’importo della rendita viene in seguito calcolato pro rata temporis in base ai periodi di assicurazione compiuti in Argentina (art. 17). </p>
<p class="absatz man-space-before-4">Se il diritto a una prestazione argentina è subordinato all’assoggettamento in Argentina, un’assicurazione nel sistema svizzero è riconosciuta come equivalente (art. 19).</p>
</div></section><section id="lvl_5/lvl_u18"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_u18">Disposizioni diverse (titolo IV)</a>
</h2>
<div class="collapseable">
<p class="absatz man-space-before-4">Questa parte contiene gli articoli che disciplinano la gestione amministrativa dell’accordo. Si tratta di disposizioni comuni a tutte le convenzioni. </p>
<p class="absatz man-space-before-4">L’articolo 21 prevede che le autorità stabiliscano di comune accordo le disposizioni d’applicazione. Queste sono state formulate sotto forma di un accordo amministrativo, che entrerà in vigore lo stesso giorno della Convenzione. È inoltre menzionata la possibilità di costituire una commissione mista per la gestione della convenzione. Le altre disposizioni prevedono l’obbligo per le autorità degli Stati contraenti di prestarsi assistenza reciproca nell’applicazione della Convenzione (art. 23) e di riconoscere i documenti redatti nelle lingue ufficiali dell’altro Stato (art. 31). L’articolo 23 definisce anche lo scambio d’informazioni, in particolare dei rapporti medici, tra gli organismi incaricati di valutare l’invalidità. La Convenzione contempla una disposizione per la prevenzione contro le frodi (art. 24), che permette di eseguire controlli supplementari sul territorio dell’altro Stato contraente e di scambiarsi informazioni concernenti i decessi. L’articolo 25 prevede una procedura per il recupero, mediante compensazione, delle prestazioni corrisposte indebitamente. La protezione dei dati personali è disciplinata nel dettaglio (art. 28). Il versamento di somme di denaro dovute in applicazione della Convenzione è garantito anche in caso di limitazione del commercio delle valute da parte di uno degli Stati contraenti (art. 29).</p>
</div></section><section id="lvl_5/lvl_u19"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_u19">Disposizioni transitorie e finali (titolo V)</a>
</h2>
<div class="collapseable"><p class="absatz man-space-before-4">La Convenzione si applica anche agli eventi assicurati verificatisi prima della sua entrata in vigore e permette di prendere in considerazione i periodi di assicurazione compiuti prima di questa data. Tuttavia, le prestazioni che ne risultano saranno versate soltanto a partire dalla sua entrata in vigore; le richieste di rendita trattate prima dell’entrata in vigore potranno essere riesaminate (art. 34). La Convenzione entra in vigore dopo l’avvenuto espletamento delle procedure necessarie a tale scopo (art. 36). Conclusa per una durata indeterminata, la Convenzione può essere disdetta in qualsiasi momento osservando un preavviso di sei mesi (art. 35).</p></div></section>
</div></section><section id="lvl_6"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_6">6 Ripercussioni</a>
</h1>
<div class="collapseable">
<section id="lvl_6/lvl_6.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.1">6.1 Ripercussioni finanziarie e sull’effettivo del personale</a>
</h2>
<div class="collapseable">
<p class="absatzvor man-space-before-8">Le conseguenze finanziarie dipendono dal numero di cittadini argentini residenti all’estero che faranno valere i loro diritti alle prestazioni in base alla convenzione e dalla loro scelta tra una rendita e il rimborso dei contributi. Il rimborso dei contributi AVS, soluzione attuale mantenuta come opzione nella Convenzione, non causerà costi supplementari.</p>
<p class="absatz man-space-before-4">La stima delle ripercussioni finanziarie di una convenzione di sicurezza sociale si basa sull’ipotesi che i Paesi di una determinata regione siano comparabili. Quale Paese di riferimento è stato quindi considerato il Brasile, con il quale è già stato concluso un accordo. I costi medi effettivi della Convenzione con il Brasile sono stati ponderati in base al rapporto tra i conti AVS aperti per i cittadini dei due Paesi. Sulla base di questi dati, i costi medi annuali di una Convenzione con l’Argentina sono stimati a medio termine a circa 900 000 franchi. Questi costi sono ripartiti come segue: circa 870 000 franchi per l’AVS, di cui 180 000 franchi a carico della Confederazione, e 25 000 franchi per l’AI. In compenso, va sottolineato che il versamento all’estero delle rendite favorisce la partenza dalla Svizzera dei beneficiari di rendite. Questo può permettere di realizzare risparmi nelle prestazioni di assistenza, quali le prestazioni complementari, gli assegni per grandi invalidi, i sussidi ai premi dell’assicurazione malattie o l’aiuto sociale, dato che queste prestazioni non vengono versate al di fuori della Svizzera.</p>
<p class="absatz man-space-before-4">L’applicazione della Convenzione non richiede posti di lavoro supplementari né per la Confederazione né per la Cassa svizzera di compensazione a Ginevra, competente per il versamento all’estero delle rendite e l’istruzione dei dossier degli assicurati che risiedono al di fuori della Svizzera. Il lavoro supplementare a carico della Cassa svizzera di compensazione verrà svolto nei limiti delle risorse disponibili.</p>
</div></section><section id="lvl_6/lvl_6.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.2">6.2 Altre ripercussioni</a>
</h2>
<div class="collapseable"><p class="absatzvor man-space-before-8">Ad eccezione dell’impatto finanziario derivante da possibili futuri pagamenti di rendite invece di rimborsi di contributi (v. n. 6.1), la Convenzione non ha alcun impatto sull’economia nazionale. Non sono previsti effetti sulla società, sull’ambiente o di altro genere. Si è pertanto rinunciato ad analizzare in modo approfondito l’impatto della regolamentazione.</p></div></section>
</div></section><section id="lvl_7"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_7">7 Aspetti giuridici</a>
</h1>
<div class="collapseable">
<section id="lvl_7/lvl_7.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.1">7.1 Costituzionalità</a>
</h2>
<div class="collapseable">
<p class="absatzvor man-space-before-8">Il disegno di decreto federale si basa sull’articolo 54 capoverso 1 Cost., secondo cui la Confederazione è competente per gli affari esteri. L’articolo 184 capoverso 2 Cost. conferisce al Consiglio federale la facoltà di firmare e ratificare trattati internazionali. Secondo l’articolo 166 capoverso 2 Cost., l’Assemblea federale approva i trattati internazionali, a eccezione di quelli la cui conclusione è di competenza del Consiglio federale in virtù della legge o di un trattato internazionale (art. 24 cpv. 2 della legge del 13 dicembre 2002<sup><a href="#fn-d7e517" id="fnbck-d7e517">13</a></sup> sul Parlamento [LParl]; art. 7<i>a</i> cpv. 1 della legge del 21 marzo 1997<sup><a href="#fn-d7e530" id="fnbck-d7e530">14</a></sup> sull’organizzazione del Governo e dell’Amministrazione).</p>
<p class="absatz man-space-before-4">Poiché non vi è alcuna delega di competenze, in questo caso l’approvazione della Convenzione spetta all’Assemblea federale.</p>
<div class="footnotes">
<p id="fn-d7e517"><sup><a href="#fnbck-d7e517">13</a></sup><sup></sup> <a href="https://fedlex.data.admin.ch/eli/cc/2003/510" target="_blank">RS <b>171.10</b></a></p>
<p id="fn-d7e530"><sup><a href="#fnbck-d7e530">14</a></sup><sup></sup> <a href="https://fedlex.data.admin.ch/eli/cc/1997/2022_2022_2022" target="_blank">RS <b>172.010</b></a></p>
</div>
</div></section><section id="lvl_7/lvl_7.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.2">7.2 Forma dell’atto</a>
</h2>
<div class="collapseable">
<p class="absatzvor man-space-before-8">Secondo l’articolo 141 capoverso 1 lettera d numero 3 Cost. i trattati internazionali sottostanno a referendum facoltativo se comprendono disposizioni importanti che contengono norme di diritto o se la loro attuazione richiede l’emanazione di leggi federali. D’altro canto, secondo l’articolo 22 capoverso 4 LParl, contengono norme di diritto le disposizioni che, in forma direttamente vincolante e in termini generali ed astratti, impongono obblighi, conferiscono diritti o determinano competenze. Infine, sono considerate importanti le disposizioni che, in virtù dell’articolo 164 capoverso 1 Cost., nel diritto interno dovrebbero essere emanate sotto forma di legge federale. Fanno parte di questa categoria in particolare le disposizioni fondamentali relative ai diritti e ai doveri delle persone (art. 164 cpv. 1 lett. c Cost.).</p>
<p class="absatz man-space-before-4">La presente Convenzione è un trattato internazionale che definisce i diritti e i doveri dei cittadini degli Stati contraenti in determinati ambiti della sicurezza sociale. Stabilisce, tra l’altro, la legislazione applicabile e impone così obblighi in materia di pagamento dei contributi. Inoltre, la Convenzione disciplina i diritti dei cittadini degli Stati contraenti, quali il versamento delle rendite all’estero o le condizioni meno rigide per aver diritto ai provvedimenti d’integrazione. A livello interno, tali disposizioni devono essere emanate sotto forma di legge federale.</p>
<p class="absatz man-space-before-4">La Convenzione con l’Argentina contiene dunque disposizioni importanti che contengono norme di diritto. Di conseguenza, il decreto federale che la approva deve sottostare a referendum facoltativo secondo l’articolo 141 capoverso 1 lettera d numero 3 Cost.</p>
</div></section>
</div></section></main>
</div></body>
</html>
