<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<title>input-it</title>
</head>
<body><div id="lawcontent">
<div id="preface">
<!--25.079--><p class="srnummer man-space-after-18">25.079</p>
<h1 class="erlasstitel botschafttitel">Messaggio <br>concernente la modifica della legge federale sul diritto fondiario rurale</h1>
<p class="botschaftdatum man-space-before-3">dell’8 ottobre 2025</p>
<p class="botschaftlinie man-space-before-10"></p>
<p class="salutation man-space-before-3">Onorevoli presidenti e consiglieri,</p>
<p class="absatzvor man-space-before-8">con il presente messaggio vi sottoponiamo, per approvazione, il disegno di modifica della legge federale sul diritto fondiario rurale.</p>
<p class="absatz man-space-before-4">Nel contempo vi proponiamo di togliere dal ruolo i seguenti interventi parlamentari:</p>
<p></p>
<div class="table layout-table"><table>
			
			
			<tr>
				
				
				<td>
					
					<p class="man-template-tab-krpr man-space-before-4">2023</p>
				</td>
				<td>
					
					<p class="man-template-tab-krpr man-space-before-4">M</p>
				</td>
				<td>
					
					<p class="man-template-tab-krpr man-space-before-4">22.4253</p>
				</td>
				<td>
					
					<p class="man-template-tab-krpr man-space-before-4">Disgiungere il diritto fondiario rurale dalla PA22+<br>(S 13.12.2022, CET-S; N 8.3.2023)</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4">2025</p>
				</td>
				<td>
					
					<p class="man-template-tab-krpr man-space-before-4">M</p>
				</td>
				<td>
					
					<p class="man-template-tab-krpr man-space-before-4">24.4420</p>
				</td>
				<td>
					
					<p class="man-template-tab-krpr man-space-before-4">Certezza del diritto nello sfruttamento di aree d’estrazione<br>(S 3.3.2025, Hegglin Peter; N 11.9.2025)</p>
				</td>
			</tr>
		</table></div>
<p class="absatzvor man-space-before-8">Gradite, onorevoli presidenti e consiglieri, l’espressione della nostra alta considerazione.</p>
<p></p>
<div class="table layout-table"><table>
			
			
			<tr>
				
				<td>
					
					<p class="unterschriftenfi1 man-space-before-24">8 ottobre 2025</p>
				</td>
				<td>
					
					<p class="unterschriftenfi1 man-space-before-24">In nome del Consiglio federale svizzero:</p>
					<p class="unterschriftenfi man-space-before-6">La presidente della Confederazione, Karin Keller-Sutter<br>Il cancelliere della Confederazione, Viktor Rossi</p>
				</td>
			</tr>
		</table></div>
<p class="absatz man-space-before-4"></p>
<p class="absatz man-space-before-4"></p>
<p class="titeluebersicht man-space-after-13 man-font-weight-bold">Compendio</p>
<p class="absatzkurs man-font-style-italic man-space-before-4"><b>La revisione parziale della legge federale sul diritto fondiario rurale (LDFR) mira a rafforzare la coltivazione diretta, la posizione dei coniugi e l’imprenditoria nell’agricoltura. Per conseguire questi obiettivi il Consiglio federale sottopone al Parlamento dieci proposte di misure. Propone altresì di sancire nella legge la definizione del valore di reddito agricolo e di trasferire la competenza per la LDFR e per la legge federale sull’affitto agricolo (LAAgr) dal Dipartimento federale di giustizia e polizia (DFGP) al Dipartimento federale dell’economia, della formazione e della ricerca (DEFR). L’attuazione della mozione Hegglin Peter 24.4420 «Certezza del diritto nello sfruttamento di aree d’estrazione» è stata integrata nel progetto.</b></p>
<p class="zwischentitel man-space-before-8 man-font-weight-bold"><i>Situazione iniziale</i></p>
<p class="absatzkurs man-font-style-italic man-space-before-4">Nel quadro della Politica agricola a partire dal 2022 (PA22+) il Parlamento non era entrato in materia sulla revisione della LDFR proposta dal Consiglio federale, in compenso con la mozione della Commissione dell’economia e dei tributi del Consiglio degli Stati (CET-S) 22.4253 «Disgiungere il diritto fondiario rurale dalla PA22+» l’aveva incaricato di elaborare entro la fine del 2025 un progetto di revisione parziale della LDFR, teso, in particolare, a promuovere la coltivazione diretta, la posizione dei coniugi e l’imprenditoria nell’agricoltura.</p>
<p class="absatzkurs man-font-style-italic man-space-before-4">La mozione Hegglin Peter 24.4420 incarica il Consiglio federale di garantire in modo duraturo un approvvigionamento sostenibile dell’economia svizzera con materie prime minerali.</p>
<p class="zwischentitel man-space-before-8 man-font-weight-bold"><i>Contenuto del progetto</i></p>
<p class="absatzkurs man-font-style-italic man-space-before-4">La LDFR è impostata sull’azienda a conduzione familiare e ha lo scopo di promuovere la proprietà fondiaria rurale, fondamento di un ceto rurale sano e di un’agricoltura efficiente, orientata verso uno sfruttamento duraturo del suolo, nonché di conservare e migliorare le sue strutture. Mira inoltre a rafforzare la posizione del coltivatore diretto, inclusa quella dell’affittuario, e a combattere i prezzi esorbitanti per il suolo agricolo. Questi obiettivi della LDFR non sono cambiati. Tuttavia, per attuare la mozione CET-S 22.4253 devono essere rafforzate la coltivazione diretta nonché la posizione dei coniugi e, di riflesso, l’azienda a conduzione familiare. L’imprenditoria viene rafforzata migliorando le condizioni quadro per una condotta aziendale responsabile.</p>
<p class="absatzvor-kurs man-font-style-italic man-space-before-8">Rafforzamento della coltivazione diretta</p>
<p class="absatzkurs man-font-style-italic man-space-before-4">Applicando il principio secondo cui solo i coltivatori diretti possono acquistare fondi agricoli, la LDFR impedisce che i terreni pregiati per l’agricoltura finiscano nelle mani di investitori o addirittura di speculatori. </p>
<p class="absatzkurs man-font-style-italic man-space-before-4">Allo scopo di rafforzare la coltivazione diretta, con la revisione parziale della LDFR vengono proposte tre misure:</p>
<dl class="man-space-after-0">
<dt class="man-space-before-4">
<i>1.</i><i> </i>
</dt>
<dd class="man-space-before-4"><i>la legge deve espressamente consentire all’autorità competente ad accordare l’autorizzazione di vincolare l’acquisto di fondi agricoli a oneri, il cui mancato rispetto comporta la revoca dell’autorizzazione.</i></dd>
<dt class="man-space-before-4">
<i>2.</i><i> </i>
</dt>
<dd class="man-space-before-4"><i>Devono essere stabilite condizioni più restrittive per l’autorizzazione all’acquisto di aziende e fondi agricoli da parte di società di capitali, ovvero le persone fisiche che sono coltivatori diretti devono detenere almeno tre quarti delle quote di capitale e dei diritti di voto, se nella società di capitali è presente un’azienda agricola e il valore venale di tale bene materiale supera la metà degli attivi.</i></dd>
<dt class="man-space-before-4">
<i>3.</i><i> </i>
</dt>
<dd class="man-space-before-4"><i>Sono ammesse deroghe al principio della coltivazione diretta soltanto se esiste una zona protetta ai sensi dell’articolo 17 della legge sulla pianificazione del territorio o se si tratta di un oggetto d’importanza nazionale, regionale e locale ai sensi della legge federale sulla protezione della natura e del paesaggio.</i></dd>
</dl>
<p class="absatzvor-kurs man-font-style-italic man-space-before-8">Rafforzamento della posizione dei coniugi</p>
<p class="absatzkurs man-font-style-italic man-space-before-4">Per rafforzare la posizione dei coniugi, con la revisione parziale della LDFR vengono proposte tre misure a complemento del diritto matrimoniale e di quello successorio: </p>
<dl class="man-space-after-0">
<dt class="man-space-before-4">
<i>1.</i><i> </i>
</dt>
<dd class="man-space-before-4"><i>al coniuge deve essere concesso un diritto di prelazione al valore di reddito in caso di ripresa dell’azienda agricola, a condizione che intenda gestirla personalmente. Il diritto di prelazione del coniuge si applica in secondo rango dopo quello dei discendenti coltivatori diretti.</i></dd>
<dt class="man-space-before-4">
<i>2.</i><i> </i>
</dt>
<dd class="man-space-before-4"><i>Al fine di migliorare l’equità tra eredi e coniugi, il valore d’imputazione per investimenti importanti effettuati prima della cessione dell’azienda o della successione deve poter essere concretizzato e aumentato in modo adeguato e in funzione della durata di utilizzazione dell’investimento. </i></dd>
<dt class="man-space-before-4">
<i>3.</i><i> </i>
</dt>
<dd class="man-space-before-4"><i>Non deve essere necessaria alcuna autorizzazione per superare il limite dell’aggravio con l’obiettivo di utilizzare i fondi così ottenuti per saldare pretese relative alla liquidazione del regime dei beni stabilite da una sentenza di divorzio o di separazione. L’obiettivo è facilitare il finanziamento e il pagamento, mediante ipoteca, delle pretese relative alla liquidazione del regime dei beni stabilite da una sentenza del tribunale.</i></dd>
</dl>
<p class="absatzvor-kurs man-font-style-italic man-space-before-8">Rafforzamento dell’imprenditoria</p>
<p class="absatzkurs man-font-style-italic man-space-before-4">Per migliorare la capacità di fare impresa delle aziende vengono proposte quattro misure: </p>
<dl class="man-space-after-0">
<dt class="man-space-before-4">
<i>1.</i><i> </i>
</dt>
<dd class="man-space-before-4"><i>deve essere maggiorato il limite dell’aggravio per i fondi agricoli, adeguando al rincaro dei costi di costruzione il supplemento del valore di reddito agricolo che viene portato dal 35 al 50 per cento.</i></dd>
<dt class="man-space-before-4">
<i>2.</i><i> </i>
</dt>
<dd class="man-space-before-4"><i>Per le aziende agricole di grandi dimensioni con numerosi impiegati, in caso di acquisto di fondi agricoli il principio della coltivazione diretta deve essere applicato in modo da poter autorizzare l’acquisto di terreni nel raggio d’esercizio dell’azienda secondo l’uso locale. Mentre gli acquirenti devono continuare a gestire personalmente l’azienda agricola, a dirigere l’impresa e a collaborare attivamente nell’azienda, il nuovo terreno acquistato può essere coltivato dagli impiegati dell’azienda.</i></dd>
<dt class="man-space-before-4">
<i>3.</i><i> </i>
</dt>
<dd class="man-space-before-4"><i>È prevista la possibilità di costituire un diritto di superficie anche su fondi agricoli affittati affinché l’affittuario possa costruirvi edifici di economia rurale e realizzare piantagioni. L’obiettivo è garantire che il diritto di superficie così costituito continui a essere soggetto alla LDFR. Poiché le aziende agricole non possono essere divise materialmente, il diritto di superficie deve essere trasferito al coltivatore diretto al momento della cessione dell’azienda.</i></dd>
<dt class="man-space-before-4">
<i>4.</i><i> </i>
</dt>
<dd class="man-space-before-4">
<i>È prevista la possibilità di</i> una divisione materiale delle aziende di grandi dimensioni se non vi è la necessità di costruire nuovi edifici e se, una volta realizzata, vengono a crearsi due o più aziende agricole con prospettive di esistenza a lungo termine.</dd>
</dl>
<p class="absatzvor-kurs man-font-style-italic man-space-before-8">Passaggio della competenza per la LDFR e la LAAgr dal DFGP al DEFR</p>
<p class="absatzkurs man-font-style-italic man-space-before-4">In seguito a una modifica delle ordinanze sull’organizzazione del DFGP e del DEFR, con effetto a inizio 2021 il Consiglio federale ha attribuito al DEFR la competenza per la LDFR e la LAAgr. Con questo passaggio di competenze, l’Ufficio federale dell’agricoltura (UFAG) ha assunto il compito di gestire le questioni tecniche, mentre l’Ufficio federale di giustizia (UFG) continuerà ad agire formalmente nei confronti dei tribunali. Il passaggio di competenze previsto non ha potuto tuttavia ancora essere attuato a livello di legge a causa della separazione della revisione della LDFR dalla PA22+ e ha quindi luogo nell’ambito della presente revisione parziale.</p>
<p class="absatzvor-kurs man-font-style-italic man-space-before-8">Certezza del diritto nello sfruttamento di aree d’estrazione</p>
<p class="absatzkurs man-font-style-italic man-space-before-4">La mozione Hegglin Peter 24.4420 chiede garanzie per le aree d’estrazione di materie prime minerali, in particolare ghiaia e sabbia. Con l’iscrizione delle servitù nel registro fondiario si assicurano, da un lato, l’approvvigionamento della Svizzera in ghiaia e sabbia e, dall’altro, la disponibilità di discariche per il deposito di materiale di scavo pulito, senza che le imprese debbano acquistare la proprietà della particella.</p>
<p class="absatz man-space-before-4"></p>
<p class="titelbotschaftinnen man-space-after-18">Messaggio</p>
</div>
<main id="maintext"><section id="lvl_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_1">1 Situazione iniziale</a>
</h1>
<div class="collapseable">
<section id="lvl_1/lvl_1.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.1">1.1 Necessità di agire e obiettivi</a>
</h2>
<div class="collapseable">
<p class="absatzvor man-space-before-8">Nel quadro della Politica agricola a partire dal 2022 (PA22+) il Consiglio federale aveva proposto al Parlamento una modifica della legge federale del 4 ottobre 1991<sup><sup><a href="#fn-d11019e259" id="fnbck-d11019e259">1</a></sup></sup> sul diritto fondiario rurale (LDFR)<sup><a href="#fn-d11019e271" id="fnbck-d11019e271">2</a></sup>. Il Parlamento non era però entrato in materia. Con la mozione della Commissione dell’economia e dei tributi del Consiglio degli Stati (CET-S) 22.4253 «Disgiungere il diritto fondiario rurale dalla PA22+» aveva invece incaricato il Consiglio federale di elaborare entro la fine del 2025 un progetto di revisione parziale della LDFR, coinvolgendo le cerchie interessate e gli attori del settore. Tale progetto era inteso, in particolare, a rafforzare la coltivazione diretta, la posizione dei coniugi e l’imprenditoria.</p>
<p class="absatz man-space-before-4">Allo scopo di garantire in modo duraturo un approvvigionamento sostenibile dell’economia svizzera con materie prime minerali, la mozione Hegglin Peter 24.4420 incarica il Consiglio federale di integrare l’articolo 61 capoverso 3 della legge federale sul diritto fondiario rurale (LDFR) come segue: «…La costituzione di servitù per l’estrazione di risorse minerarie o per discariche di materiale di scavo e simili, compresi i rispettivi diritti e doveri, non è considerata un trasferimento della proprietà». Tale integrazione deve avvenire nel quadro della revisione parziale della LDFR in corso al fine di creare certezza del diritto per i proprietari fondiari e le imprese.</p>
<p class="absatzvor-kurs man-font-style-italic man-space-before-8">Obiettivi della vigente LDFR</p>
<p class="absatz man-space-before-4">La LDFR si basa sull’articolo 104 capoverso 3 lettera f della Costituzione federale (Cost.)<sup><a href="#fn-d11019e290" id="fnbck-d11019e290">3</a></sup>, il quale sancisce che la Confederazione può emanare prescrizioni per consolidare la proprietà fondiaria rurale. La base costituzionale rafforza gli obiettivi della LDFR poiché i concetti devono essere interpretati in modo più uniforme rispetto ad altre leggi federali, in particolare alla legge del 29 aprile 1998<sup><a href="#fn-d11019e302" id="fnbck-d11019e302">4</a></sup> sull’agricoltura (LAgr). Di grande importanza per la determinazione del campo d’applicazione della LDFR è la legge del 22 giugno 1979<sup><a href="#fn-d11019e314" id="fnbck-d11019e314">5</a></sup> sulla pianificazione del territorio (LPT). Con la modifica del 29 settembre 2023<sup><a href="#fn-d11019e326" id="fnbck-d11019e326">6</a></sup> della LPT (seconda tappa della revisione parziale della LPT), presumibilmente dopo la metà del 2026 saranno emanate importanti disposizioni per la costruzione al di fuori delle zone edificabili che avranno un impatto diretto e indiretto sugli edifici necessari alla produzione agricola e sulla salvaguardia del suolo agricolo.</p>
<p class="absatz man-space-before-4" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">La LDFR è impostata sull’azienda contadina a conduzione familiare e ha lo scopo di promuovere la proprietà fondiaria rurale, fondamento di un ceto rurale sano e di un’agricoltura efficiente, orientata verso uno sfruttamento duraturo del suolo, così come di conservare e migliorare le sue strutture (art. 1 cpv. 1 lett. a LDFR). Mira, inoltre, a rafforzare la posizione del coltivatore diretto, inclusa quella dell’affittuario, nonché a combattere contro prezzi esorbitanti per il suolo agricolo (art. 1 cpv. 1 lett. b e c LDFR). Anni di giurisprudenza hanno consolidato il concetto basilare di coltivazione diretta (art. 9 LDFR), il cui elemento centrale è la coltivazione diretta del suolo secondo le necessarie capacità usuali nel Paese. Attraverso l’autorizzazione all’acquisto (art. 61 LDFR) si garantisce che gli acquirenti coltivatori diretti possano acquistare le superfici agricole offerte sul libero mercato a prezzi non esorbitanti (art. 66 LDFR). Le eccezioni al principio della coltivazione diretta rendono possibile l’acquisto di terreni per altri scopi importanti anche senza coltivazione diretta (art. 62, 64 e 65 LDFR).</p>
<p class="absatzvor-kurs man-font-style-italic man-space-before-8">Rapporto con il diritto civile</p>
<p class="absatz man-space-before-4">La LDFR è una legge speciale che disciplina nello specifico le aziende e i fondi agricoli. Tratta temi quali la cessione dell’azienda in base al diritto successorio, l’alienazione mediante trattativa privata, la valutazione e altri aspetti rilevanti per l’agricoltura svizzera e per i negozi giuridici di fondi agricoli.</p>
<p class="absatz man-space-before-4">Il Codice civile (CC)<sup><a href="#fn-d11019e347" id="fnbck-d11019e347">7</a></sup> e il Codice delle obbligazioni (CO)<sup><a href="#fn-d11019e359" id="fnbck-d11019e359">8</a></sup> sono invece leggi generali che disciplinano diversi ambiti del diritto civile. Contengono, tra le altre cose, disposizioni sul diritto delle persone (persone fisiche e giuridiche), sul diritto di famiglia, sul diritto successorio e sui diritti reali.</p>
<p class="absatz man-space-before-4">La LDFR è poziore al CC e al CO, il che significa che in caso di controversie o questioni relative alle aziende o ai fondi agricoli le disposizioni della LDFR prevalgono sulle disposizioni generali del CC e del CO. Solo se una fattispecie non è disciplinata nella LDFR si applicano le disposizioni generali del CC e del CO.</p>
<p class="absatzvor-kurs man-font-style-italic man-space-before-8">Mutamenti strutturali nell’agricoltura dall’introduzione della LDFR</p>
<p class="absatz man-space-before-4">Dall’entrata in vigore della LDFR nel 1994, le strutture, le possibilità di produzione e le forme di organizzazione delle aziende agricole sono evolute. Se, all’epoca della stesura della LDFR, in Svizzera si censivano ancora circa 100 000 aziende agricole, nel 2025 il loro numero è già sceso a meno di 50 000. Nel contempo le aziende agricole sono diventate sempre più grandi e questa tendenza è tuttora in atto. Infatti il numero di aziende con una superficie agricola utile (SAU) di oltre 30 ettari cresce, mentre le aziende più piccole sono in calo. Circa la metà della SAU gestita è in affitto. La maggior parte delle aziende agricole è a conduzione familiare<sup><a href="#fn-d11019e378" id="fnbck-d11019e378">9</a></sup>. L’ingrandimento delle aziende avviene affittando o acquistando fondi agricoli. L’articolo 61 LDFR prescrive che l’acquisto deve essere autorizzato. Grazie al principio secondo cui solo i coltivatori diretti possono acquistare fondi agricoli, la LDFR impedisce che i terreni pregiati per l’agricoltura diventino meramente oggetto di investimenti o di speculazione. Il controllo del prezzo da parte dell’autorità cantonale competente ad accordare l’autorizzazione contrasta eventuali spirali di prezzo inflazionistiche indesiderate.</p>
<p class="absatz man-space-before-4">La LDFR ha lo scopo di contribuire a migliorare la struttura delle aziende agricole familiari (art. 1 cpv. 1 lett. a LDFR) e di combattere i prezzi esorbitanti (art. 1 cpv. 1 lett. c LDFR). L’obiettivo di migliorare la struttura (art. 1 cpv. 1 lett. a LDFR) è perseguito lottando contro prezzi esorbitanti per il suolo agricolo (art. 66 LDFR), consentendo l’acquisto di aziende agricole all’interno della famiglia a un prezzo accessibile (art. 17 LDFR) e promuovendo l’acquisto di terreni agricoli nel raggio d’esercizio dell’azienda secondo l’uso locale (art. 63 cpv. 1 lett. d LDFR). Una limitazione delle dimensioni dell’azienda agricola, come peraltro stabilita dal Tribunale federale nella sua decisione 2C_520/2021 del 21 dicembre 2021 (consid. 6.5) e motivata con il requisito della coltivazione diretta del suolo (art. 9 cpv. 1 LDFR), non corrisponde alla prassi dei Cantoni in caso di acquisto di superfici da parte di un’azienda agricola esistente. Questa regolamentazione deve essere relativizzata, in particolare per le aziende agricole di grandi dimensioni con numerosi impiegati.</p>
<p class="absatzvor-kurs man-font-style-italic man-space-before-8">Genesi della LDFR</p>
<p class="absatz man-space-before-4">Prima che venisse introdotta la LDFR nel 1994 le disposizioni sulla tutela dei coltivatori diretti, sulla protezione dall’eccessivo indebitamento e sul diritto successorio erano contenute in diverse leggi. I prezzi dei terreni agricoli pregiati erano dettati dal libero mercato e non erano subordinati a un’autorizzazione ufficiale, mentre la coltivazione diretta non era un requisito per l’acquisto. Dall’entrata in vigore della LDFR i prezzi dei terreni hanno subito un calo reale del 30–50 per cento<sup><sup><a href="#fn-d11019e393" id="fnbck-d11019e393">10</a></sup></sup>, il che è da ricondurre essenzialmente al controllo dei prezzi (art. 63 cpv. 1 lett. b in combinato disposto con l’art. 66 LDFR) e alla priorità attribuita all’acquisto da parte di coltivatori diretti (art. 63 cpv. 1 lett. a LDFR).</p>
<p class="absatz man-space-before-4">Già prima dell’introduzione della LDFR il diritto successorio rurale nel CC prevedeva disposizioni particolari per l’attribuzione di un’azienda agricola al valore di reddito e un diritto di partecipazione agli utili al momento dell’alienazione. Con la LDFR elaborata a quel momento sono state riunite in un unico atto normativo numerose disposizioni del CC, del CO, della legge federale del 12 giugno 1951 sulla conservazione della proprietà fondiaria agricola, della legge federale del 12 dicembre 1940 sullo sdebitamento di poderi agricoli e della legge del 3 ottobre 1951 sull’agricoltura. Dopo l’entrata in vigore della LDFR sono state adeguate diverse disposizioni a livello di legge e di ordinanza. Di seguito sono elencate le modifiche più significative:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">a seguito di una decisione del Tribunale federale, nel 2000 è stato introdotto a livello di ordinanza il coordinamento con l’autorità cantonale per la pianificazione del territorio<sup><a href="#fn-d11019e409" id="fnbck-d11019e409">11</a></sup>.</dd>
<dt class="man-space-before-4">– </dt>
<dd class="man-space-before-4">Nel quadro della Politica agricola 2002 la LDFR è stata modificata cosicché non venissero più considerate aziende agricole quelle che erano affittate particella per particella da diversi anni o che non erano più adatte a essere conservate (art. 8 LDFR). È stato altresì allentato il divieto di divisione materiale (art. 60 cpv. 2 LDFR) ed è stato abrogato il limite di crescita in caso di acquisto di terreni (art. 63 lett. c LDFR)<sup><a href="#fn-d11019e430" id="fnbck-d11019e430">12</a></sup>.</dd>
</dl>
<div class="footnotes">
<p id="fn-d11019e259"><sup><a href="#fnbck-d11019e259">1</a></sup><sup></sup>  <a href="https://fedlex.data.admin.ch/vocabulary/legal-taxonomy/5757" target="_blank" data-rs-uri="https://fedlex.data.admin.ch/eli/cc/1993/1410_1410_1410" data-rs="211.412.11" data-lang="it">RS <b>211.412.11</b></a></p>
<p id="fn-d11019e271"><sup><a href="#fnbck-d11019e271">2</a></sup><sup></sup>  <a href="https://fedlex.data.admin.ch/eli/fga/2020/881" target="_blank">FF <b>2020</b> 3567</a></p>
<p id="fn-d11019e290"><sup><a href="#fnbck-d11019e290">3</a></sup><sup></sup>  <a href="https://fedlex.data.admin.ch/vocabulary/legal-taxonomy/4715" target="_blank" data-rs-uri="https://fedlex.data.admin.ch/eli/cc/1999/404" data-rs="101" data-lang="it">RS <b>101</b></a></p>
<p id="fn-d11019e302"><sup><a href="#fnbck-d11019e302">4</a></sup><sup></sup>  <a href="https://fedlex.data.admin.ch/vocabulary/legal-taxonomy/10401" target="_blank" data-rs-uri="https://fedlex.data.admin.ch/eli/cc/1998/3033_3033_3033" data-rs="910.1" data-lang="it">RS <b>910.1</b></a></p>
<p id="fn-d11019e314"><sup><a href="#fnbck-d11019e314">5</a></sup><sup></sup>  <a href="https://fedlex.data.admin.ch/vocabulary/legal-taxonomy/8351" target="_blank" data-rs-uri="https://fedlex.data.admin.ch/eli/cc/1979/1573_1573_1573" data-rs="700" data-lang="it">RS <b>700</b></a></p>
<p id="fn-d11019e326"><sup><a href="#fnbck-d11019e326">6</a></sup><sup></sup>  <a href="https://fedlex.data.admin.ch/eli/fga/2023/2488" target="_blank">FF <b>2023</b> 2488</a></p>
<p id="fn-d11019e347"><sup><a href="#fnbck-d11019e347">7</a></sup><sup></sup>  <a href="https://fedlex.data.admin.ch/vocabulary/legal-taxonomy/5703" target="_blank" data-rs-uri="https://fedlex.data.admin.ch/eli/cc/24/233_245_233" data-rs="210" data-lang="it">RS <b>210</b></a></p>
<p id="fn-d11019e359"><sup><a href="#fnbck-d11019e359">8</a></sup><sup></sup>  <a href="https://fedlex.data.admin.ch/vocabulary/legal-taxonomy/5818" target="_blank" data-rs-uri="https://fedlex.data.admin.ch/eli/cc/27/317_321_377" data-rs="220" data-lang="it">RS <b>220</b></a></p>
<p id="fn-d11019e378"><sup><a href="#fnbck-d11019e378">9</a></sup><sup></sup>  Ufficio federale di statistica, Rilevazione della struttura delle aziende agricole 2024.</p>
<p id="fn-d11019e393"><sup><a href="#fnbck-d11019e393">10</a></sup><sup></sup>  Gianluca Giuliani, Landwirtschaftlicher Bodenmarkt und landwirtschaftliche Bodenpolitik in der Schweiz, PF di Zurigo, Dissertazione 2002, cap. 9.2.1, fig. 9–2.</p>
<p id="fn-d11019e409"><sup><a href="#fnbck-d11019e409">11</a></sup><sup></sup>  <a href="https://fedlex.data.admin.ch/eli/oc/2000/310" target="_blank">RU <b>2000</b> 2047</a>, <i>2063</i></p>
<p id="fn-d11019e430"><sup><a href="#fnbck-d11019e430">12</a></sup><sup></sup>  <a href="https://fedlex.data.admin.ch/eli/oc/1998/3009_3009_3009" target="_blank">RU <b>1998</b> 3009</a></p>
</div>
</div></section><section id="lvl_1/lvl_1.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.2">1.2 Rapporto con il programma di legislatura e con le strategie del Consiglio federale</a>
</h2>
<div class="collapseable">
<p class="absatzvor man-space-before-8">Il progetto è annunciato nel messaggio del 24 gennaio 2024<sup><a href="#fn-d11019e448" id="fnbck-d11019e448">13</a></sup> sul programma di legislatura 2023–2027 e nel decreto federale del 6 giugno 2024<sup><a href="#fn-d11019e461" id="fnbck-d11019e461">14</a></sup> sul programma di legislatura 2023–2027.</p>
<p class="absatz man-space-before-4">La revisione parziale della LDFR è in linea con diverse strategie del Consiglio federale. In particolare va menzionato il rapporto del Consiglio federale del 18 febbraio 2018<sup><a href="#fn-d11019e476" id="fnbck-d11019e476">15</a></sup> «Politica della Confederazione per le aree rurali e le regioni montane. Rapporto in adempimento della mozione 11.3927 Maissen del 29 settembre 2011. Per uno sviluppo territoriale coerente in Svizzera», che fornisce un quadro strategico per le politiche della Confederazione rilevanti dal profilo territoriale. Tale rapporto funge da orientamento per l’ulteriore sviluppo della politica agricola e mira soprattutto a rafforzare la cooperazione a livello federale nell’ottica di uno sviluppo territoriale coerente nelle e tra le aree rurali e le regioni montane, nonché nelle città e negli agglomerati. Con le misure proposte in vista di rafforzare l’imprenditoria (v. n 4.1), la revisione parziale della LDFR sostiene l’orientamento della politica per le aree rurali e le regioni montane.</p>
<div class="footnotes">
<p id="fn-d11019e448"><sup><a href="#fnbck-d11019e448">13</a></sup><sup></sup>  <a href="https://fedlex.data.admin.ch/eli/fga/2024/525" target="_blank">FF <b>2024</b> 525</a></p>
<p id="fn-d11019e461"><sup><a href="#fnbck-d11019e461">14</a></sup><sup></sup>  <a href="https://fedlex.data.admin.ch/eli/fga/2024/1440" target="_blank">FF <b>2024</b> 1440</a></p>
<p id="fn-d11019e476"><sup><a href="#fnbck-d11019e476">15</a></sup><sup></sup>  www.parlamento.ch &gt; 11.3927 &gt; Rapporto in adempimento dell’intervento parlamentare</p>
</div>
</div></section><section id="lvl_1/lvl_1.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.3">1.3 Interventi parlamentari</a>
</h2>
<div class="collapseable"><p class="absatzvor man-space-before-8">Con il progetto vengono attuate la mozione CET-S 22.4253 «Disgiungere il diritto fondiario rurale dalla PA22+» e la mozione Hegglin Peter 24.4420 «Certezza del diritto nello sfruttamento di aree d’estrazione». Entrambe le mozioni possono quindi essere tolte dal ruolo.</p></div></section>
</div></section><section id="lvl_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_2">2 Procedura preliminare, in particolare procedura di consultazione</a>
</h1>
<div class="collapseable">
<p class="absatzvor-kurs man-font-style-italic man-space-before-8">Mozione CET-S 22.4253</p>
<p class="absatz man-space-before-4">Con decisione del 27 settembre 2024 il Consiglio federale ha posto in consultazione l’avamprogetto per la modifica della LDFR. La procedura di consultazione è durata fino al 10 gennaio 2025 ed è stata svolta dall’UFAG. Sono pervenuti complessivamente 153 pareri. Si sono espressi 26 Cantoni, 7 partiti politici rappresentati nell’Assemblea federale, 5 associazioni mantello nazionali delle regioni di montagna e dell’economia, 6 commissioni e conferenze, 48 organizzazioni per la protezione dell’ambiente, degli animali e del paesaggio nonché 47 rappresentanti di altre cerchie interessate del settore dell’agricoltura e della filiera alimentare, così come organizzazioni femminili e di diritto agrario. Per quanto concerne le altre cerchie interessate hanno espresso il loro parere anche 9 rappresentanti di città, Comuni e patriziati nonché 4 imprese<sup><a href="#fn-d11019e496" id="fnbck-d11019e496">16</a></sup>.</p>
<p class="absatzvor-kurs man-font-style-italic man-space-before-8">Visione d’insieme</p>
<p class="absatz man-space-before-4">Nel complesso, il progetto posto in consultazione ha riscosso ampio sostegno; non è stata sollevata alcuna obiezione di principio. Tre Cantoni (NE, UR, SZ), l’Unione svizzera dei contadini (USC) e le organizzazioni contadine chiedono che l’articolo 104<i>a </i>Cost. sia ripreso nell’ingresso.</p>
<p class="absatz man-space-before-4">Due Cantoni (AI, ZG), la Conferenza dei direttori cantonali dell’agricoltura (CDCA) e la Conferenza svizzera delle sezioni dell’agricoltura cantonali (COSAC) chiedono che l’analisi della consultazione e l’elaborazione del messaggio all’attenzione del Parlamento siano affidate a una commissione di esperti.</p>
<p class="absatzvor-kurs man-font-style-italic man-space-before-8">Riscontri sul principio della coltivazione diretta</p>
<p class="absatz man-space-before-4">Le disposizioni relative alle persone giuridiche sono sostenute a grande maggioranza.</p>
<p class="absatz man-space-before-4">Una minoranza di Cantoni (AR, NW, UR, SZ), l’Unione svizzera delle donne contadine e rurali (USDCR) e alcune organizzazioni contadine chiedono che la partecipazione dei coltivatori diretti a una persona giuridica sia aumentata al 90 per cento (75 % nell’avamprogetto).</p>
<p class="absatz man-space-before-4">La maggioranza dei Cantoni, la Conferenza svizzera dei direttori delle pubbliche costruzioni, della pianificazione del territorio e dell’ambiente (DCPA), la Conferenza per la foresta, la fauna e il paesaggio (CFP), la Conferenza dei direttori cantonali dell’energia (CdEN), la Piattaforma nazionale pericoli naturali (PLANAT), le organizzazioni per la protezione dell’ambiente e degli animali, il Partito dei verdi liberali della Svizzera (pvl) e il Partito socialista svizzero (PSS) non sostengono l’obbligo di autorizzazione per l’acquisto di superfici agricole come riserva per progetti di protezione contro le piene e di rinaturazione, mentre la CDCA, la COSAC e le organizzazioni contadine sono favorevoli.</p>
<p class="absatz man-space-before-4">La maggioranza dei Cantoni e le organizzazioni contadine sono invece favorevoli alla misura volta a chiarire i requisiti per l’acquisto da parte di organizzazioni per la protezione dell’ambiente e degli animali di superfici agricole al fine di proteggerle. La DCPA, la CFP, la CdEN e le organizzazioni per la protezione dell’ambiente, degli animali e del paesaggio respingono questa misura.</p>
<p class="absatz man-space-before-4">I Cantoni chiedono che un’autorizzazione per l’acquisto di superfici agricole possa anche essere revocata nel caso in cui le condizioni per l’acquisto non siano più adempiute.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Riscontri sul rafforzamento dell’imprenditoria</p>
<p class="absatz man-space-before-4" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">L’adeguamento della definizione del valore di reddito è sostenuto all’unanimità. </p>
<p class="absatz man-space-before-4">La possibilità di divisione di un’azienda agricola gode di ampio sostegno.</p>
<p class="absatz man-space-before-4">La possibilità di costituire un diritto di superficie a favore dell’affittuario di una particella riscuote un sostegno molto ampio; una maggioranza dei Cantoni esige che si precisi che il neocostituito diritto di superficie continua a essere soggetto al diritto fondiario rurale e che l’affittuario deve aver gestito in precedenza un’azienda agricola.</p>
<p class="absatz man-space-before-4">L’aumento del limite dell’aggravio è accolto favorevolmente dalla maggioranza. I partiti pvl e PSS sono contrari poiché temono un indebitamento eccessivo dell’agricoltura.</p>
<p class="absatzvor-kurs man-font-style-italic man-space-before-8">Riscontri sulla posizione dei coniugi</p>
<p class="absatz man-space-before-4">Il diritto di prelazione del coniuge in secondo grado gode di ampio sostegno. La CDCA, la COSAC e i Cantoni AI e GR sono contrari a questa proposta volta al rafforzamento della posizione dei coniugi.</p>
<p class="absatz man-space-before-4">L’adeguamento dell’articolo 18 concernente l’aumento del valore d’imputazione nel caso di investimenti importanti prima della cessione dell’azienda o della successione è ampiamente sostenuto. Per semplificare, una minoranza dei Cantoni (NW, UR, SO, SZ, TG, VD) chiede di ridurre da 25 a 20 anni la durata di ammortamento per l’acquisto di aziende agricole e per investimenti in migliorie fondiarie. L’USDCR sostiene la misura mentre l’USC la respinge per principio.</p>
<p class="absatz man-space-before-4">Otto Cantoni (AI, BS, BL, FR, GE, NE, SH, ZG), la CDCA e la COSAC chiedono di adeguare l’articolo 213 capoverso 3 CC in modo da includervi i termini di ammortamento previsti dalla LDFR.</p>
<p class="absatzvor-kurs man-font-style-italic man-space-before-8">Ulteriori temi</p>
<p class="absatz man-space-before-4">Il trasferimento delle competenze dall’UFG all’UFAG è, nel complesso, ampiamente sostenuto; sono contrari a tale proposta 4 Cantoni (AI, GR, SG, ZG), la CDCA, la COSAC, l’USC, l’USDCR e alcune altre organizzazioni contadine.</p>
<p class="absatzvor-kurs man-font-style-italic man-space-before-8">Mozione Hegglin Peter 24.4420</p>
<p class="absatz man-space-before-4">La mozione Hegglin Peter 24.4420 è stata approvata dal Consiglio degli Stati il 3 marzo 2025. Non è stato quindi possibile includerla nella procedura di consultazione. In virtù dell’articolo 3<i>a</i> capoverso 1 lettera b della legge del 18 marzo 2005<sup><a href="#fn-d11019e556" id="fnbck-d11019e556">17</a></sup> sulla consultazione (LCo), si può rinunciare a una procedura di consultazione se non v’è da attendersi nessuna nuova informazione poiché le posizioni degli ambienti interessati sono note, in particolare poiché è già stata svolta una consultazione sull’oggetto su cui verte il progetto. </p>
<p class="absatz man-space-before-4">Le posizioni degli ambienti interessati sono note. L’Associazione svizzera degli inerti, del calcestruzzo e del riciclaggio (Materiali di costruzione circolari Svizzera) e l’USC hanno discusso di un disegno di legge inteso a garantire l’iscrizione di servitù per l’estrazione di risorse minerarie (ghiaia, sabbia, argilla) e per discariche, a condizione che ciò non pregiudichi né la gestione delle particelle interessate né i diritti degli affittuari. Materiali di costruzione circolari Svizzera e l’USC hanno confermato per iscritto all’UFAG di condividere la richiesta della mozione, a condizione che gli interessi dell’agricoltura non vengano limitati fino all’inizio dell’estrazione. A tale proposito, fanno espressamente riferimento all’intervento del consigliere agli Stati Carlo Sommaruga e alla risposta del consigliere federale Guy Parmelin in occasione delle deliberazioni sulla mozione nel Consiglio degli Stati il 3 marzo 2025<sup><a href="#fn-d11019e570" id="fnbck-d11019e570">18</a></sup>. Siccome, fintantoché i fondi rimangono soggetti alla LDFR, occorre garantire che l’affitto e la gestione agricola non siano limitati od ostacolati, non v’è da attendersi nessuna nuova informazione da una procedura di consultazione. Inoltre, occorre limitare l’onere amministrativo per gli ambienti interessati, il Parlamento e l’Amministrazione.</p>
<div class="footnotes">
<p id="fn-d11019e496"><sup><a href="#fnbck-d11019e496">16</a></sup><sup></sup>  La documentazione, i pareri espressi e il relativo rapporto sono consultabili all’indirizzo www.admin.ch &gt; Diritto federale &gt; Procedure di consultazione &gt; Procedure di consultazione concluse &gt; 2024 &gt; DEFR &gt; 2024/34</p>
<p id="fn-d11019e556"><sup><a href="#fnbck-d11019e556">17</a></sup><sup></sup>  <a href="https://fedlex.data.admin.ch/vocabulary/legal-taxonomy/5216" target="_blank" data-rs-uri="https://fedlex.data.admin.ch/eli/cc/2005/542" data-rs="172.061" data-lang="it">RS <b>172.061</b></a></p>
<p id="fn-d11019e570"><sup><a href="#fnbck-d11019e570">18</a></sup><sup></sup>  Boll. Uff. <b>2025</b> S 14–15</p>
</div>
</div></section><section id="lvl_3"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_3">3 Diritto comparato, in particolare rapporto con il diritto europeo</a>
</h1>
<div class="collapseable">
<p class="absatzvor man-space-before-8">In linea di principio, la competenza principale in materia di regolamentazione dell’acquisto, dell’utilizzazione e della facoltà di disporre delle superfici agricole spetta agli Stati membri dell’Unione europea.</p>
<p class="absatz man-space-before-4">Il progetto non presenta alcun riferimento specifico al diritto dell’Unione europea.</p>
</div></section><section id="lvl_4"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_4">4 Punti essenziali del progetto</a>
</h1>
<div class="collapseable">
<section id="lvl_4/lvl_4.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.1">4.1 La normativa proposta</a>
</h2>
<div class="collapseable">
<p class="absatzvor-kurs man-font-style-italic man-space-before-8">Rafforzamento della coltivazione diretta</p>
<p class="absatz man-space-before-4">Nell’ottica di rafforzare la coltivazione diretta sono previste le misure seguenti.</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">
<i>Rafforzamento del coltivatore diretto tramite la revoca dell’autorizzazione all’acquisto, qualora non siano soddisfatti gli oneri della coltivazione diretta (art. 71 cpv. 1 e 72 cpv. 1</i><i><sup>bis</sup></i><i> D-LDFR):</i> secondo il diritto vigente, un’autorizzazione all’acquisto può essere revocata solo se è stata conseguita fornendo informazioni false. Ciò indebolisce il principio della coltivazione diretta poiché l’autorità cantonale competente ad accordare l’autorizzazione difficilmente può far rispettare gli oneri imposti. Secondo i principi del diritto amministrativo generale, è possibile stabilire oneri e condizioni anche senza una base legale esplicita. Non è dunque necessario una menzione esplicita nell’articolo 61 LDFR, come previsto dall’articolo 64 capoverso 2 LDFR per le eccezioni al principio della coltivazione diretta. Se un’autorizzazione è concessa a una condizione, essa è giuridicamente efficace solo quando la condizione è soddisfatta (condizione sospensiva) oppure decade quando la condizione è soddisfatta (condizione risolutiva). Non è quindi necessario revocare l’autorizzazione in caso di mancato rispetto delle condizioni. Tuttavia, poiché un’autorizzazione rimane valida nonostante il mancato rispetto degli oneri, l’autorità cantonale competente ad accordare l’autorizzazione deve in futuro revocarla, conformemente al nuovo articolo 71 capoverso 1 D-LDFR, se gli oneri essenziali per garantire la coltivazione diretta non sono soddisfatti o rispettati. Nel caso delle società di capitali, gli oneri imposti dalle autorità competenti ad accordare l’autorizzazione possono riferirsi, ad esempio, allo scopo sociale, al vincolo dei diritti di partecipazione, alla composizione del consiglio di amministrazione o a ulteriori obblighi per la gestione e l’amministrazione. Nel caso delle persone fisiche sono ipotizzabili condizioni e oneri che garantiscano l’attuazione del piano di gestione dell’azienda agricola o l’urgente risanamento di un edificio di economia rurale. Con l’adeguamento proposto all’articolo 72 capoverso 1<sup>bis</sup> D-LDFR è garantito che l’autorità competente ad accordare l’autorizzazione, prima di ordinare una rettificazione del registro fondiario e il conseguente annullamento del contratto di vendita, difficilmente realizzabile nella pratica, possa adottare altre misure per ripristinare la situazione conforme al diritto, in particolare la coltivazione diretta da parte dell’acquirente. Se tali misure non hanno esito positivo o il termine scade, l’autorità competente ad accordare l’autorizzazione revoca l’autorizzazione e ordina la rettificazione del registro fondiario.</dd>
<dt class="man-space-before-4">– </dt>
<dd class="man-space-before-4">
<i>Rafforzamento del coltivatore diretto rispetto ad altri finanziatori (art. 4 cpv. 2, 9 cpv. 3, 61 cpv. 1, 62 cpv. 2 nonché 64 cpv. 1 lett. h D-LDFR):</i> secondo il diritto vigente, le persone giuridiche possono acquistare fondi agricoli e aziende agricole per la coltivazione diretta, a condizione che le persone fisiche che coltivano personalmente il suolo partecipino almeno al 50 per cento della persona giuridica. Nel nuovo testo di legge vengono stabilite condizioni per l’autorizzazione all’acquisto di aziende e fondi agricoli da parte di società di capitali, in particolare società anonime (SA) e società a garanzia limitata (Sagl). Una di queste stabilisce che i diritti di partecipazione che conferiscono il diritto di voto devono essere detenuti esclusivamente da persone fisiche. In questo modo le strutture organizzative (tra cui le holding) non hanno diritto a un’autorizzazione all’acquisto per la coltivazione diretta<sup><a href="#fn-d11019e621" id="fnbck-d11019e621">19</a></sup>. Le persone fisiche che sono coltivatori diretti devono detenere almeno tre quarti del capitale e dei diritti di voto. Viene inoltre chiarito che fondazioni, fondi e altri patrimoni giuridicamente autonomi non sono considerati coltivatori diretti<sup><a href="#fn-d11019e632" id="fnbck-d11019e632">20</a></sup>. Tuttavia, per tali organizzazioni possono continuare a essere fatte valere le eccezioni di cui all’articolo 64 capoverso 1 LDFR<sup><a href="#fn-d11019e643" id="fnbck-d11019e643">21</a></sup>. Le società esistenti che già oggi possiedono legalmente fondi agricoli o aziende agricole e non soddisfano ancora i nuovi requisiti introdotti rimangono in essere. Solo se i fondi agricoli o le aziende agricole vengono acquistati ai sensi del nuovo diritto sulla coltivazione diretta è necessaria una ristrutturazione o una modifica della forma giuridica.</dd>
<dt class="man-space-before-4">– </dt>
<dd class="man-space-before-4">
<i>Rafforzamento del coltivatore diretto rispetto agli interessi della protezione della natura o del paesaggio (art. 64 cpv. 1 lett. d ed e D-LDFR):</i> il concetto di zona protetta deve essere precisato. L’attuale eccezione al principio della coltivazione diretta a fini di protezione della natura non prevede che lo scopo di protezione sia meglio garantito dopo l’acquisto. L’autorizzazione di eccezioni al principio della coltivazione diretta deve essere rilasciata in caso di acquisto di un fondo agricolo allo scopo di proteggere la natura e il paesaggio, se esiste una zona protetta ai sensi dell’articolo 17 capoverso 1 LPT o dell’articolo 18<i>b</i> capoverso 1 della legge federale del 1° luglio 1966<sup><a href="#fn-d11019e664" id="fnbck-d11019e664">22</a></sup> sulla protezione della natura e del paesaggio (LPN) oppure se si tratta di un oggetto d’importanza nazionale ai sensi della LPN e se in tal modo la protezione dell’oggetto è meglio garantita a lungo termine.</dd>
<dt class="man-space-before-4"></dt>
<dd class="man-space-before-4">La misura volta a sottoporre all’obbligo di autorizzazione l’acquisto di superfici destinate alla sostituzione reale in progetti di protezione contro le piene e di rinaturazione è stata abbandonata a causa dell’opposizione incontrata. Si può presumere che i Cantoni e i Comuni procederanno all’acquisto di tali superfici con parsimonia, sia per quanto riguarda la superficie acquistata che il prezzo di acquisto.</dd>
</dl>
<p class="absatzvor-kurs man-font-style-italic man-space-before-8">Rafforzamento della posizione dei coniugi</p>
<p class="absatz man-space-before-4">La LDFR è una legge speciale che disciplina in modo specifico le aziende e i fondi agricoli. In vista del rafforzamento della posizione dei coniugi, oltre alle seguenti disposizioni della LDFR si applica il diritto matrimoniale e successorio in vigore secondo il CC (cfr. n. 1.1 Rapporto con il diritto civile). I coniugi possono ad esempio stipulare fra loro contratti matrimoniali e successori che rispondano ancora meglio alle esigenze specifiche della rispettiva famiglia o dei coniugi nel contesto contadino. Questi contratti devono essere autenticati mediante atto pubblico e richiedono una preparazione e una consulenza adeguate. La LDFR non contiene tuttavia ad esempio disposizioni in materia di regime dei beni, motivo per cui in questo ambito si applicano le disposizioni del CC. In particolare, gli articoli 212 e 213 CC contengono norme specifiche in materia di regime dei beni per le aziende agricole. È previsto che, per calcolare la quota di plusvalore e il credito di partecipazione, l’azienda agricola, che un coniuge continua ad amministrare personalmente in qualità di proprietario o di cui il coniuge superstite o un discendente pretende legittimamente l’attribuzione per intero, sia stimata secondo il valore di reddito (art. 212 cpv. 1 CC). È importante però sottolineare che il valore d’imputazione può essere adeguatamente aumentato se circostanze speciali lo giustificano, come ad esempio i bisogni di sostentamento del coniuge superstite, il prezzo d’acquisto più elevato dell’azienda agricola, gli investimenti o la situazione patrimoniale del proprietario (art. 213 CC). Per rafforzare la posizione dei coniugi, nella LDFR vengono proposte le misure seguenti a complemento del diritto matrimoniale e successorio:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">
<i>Diritto di prelazione dei coniugi (art. 42 cpv. 1 e 49 cpv. 1 n. 2 D-LDFR): </i>per sostenere i coniugi che sono coltivatori diretti in caso di ripresa di un’azienda agricola viene d’ora in poi concesso loro un diritto di prelazione al valore di reddito agricolo. Affinché il diritto di prelazione possa essere esercitato, è necessario che sia stato precedentemente concluso un negozio che equivalga dal profilo economico a un trasferimento di proprietà. Il coniuge che intende esercitare il diritto di prelazione deve gestire personalmente l’azienda agricola ed esserne idoneo. Questo diritto di prelazione del coniuge si posiziona al secondo posto dopo quello dei discendenti coltivatori diretti. </dd>
<dt class="man-space-before-4">– </dt>
<dd class="man-space-before-4">
<i>Aumento del valore d’imputazione per investimenti importanti</i><i> </i><i>(art. 18 cpv. 4 e 52 cpv. 2 nonché 2</i><i><sup>bis</sup></i><i> D-LDFR): </i>la durata di ammortamento per investimenti in edifici, terreni e migliorie fondiarie effettuati fino a 10 anni prima della successione o della vendita è estesa da 10 a 20 anni. La durata di ammortamento si avvicina dunque alla durata di utilizzazione degli oggetti di investimento in questione. L’adeguamento dell’articolo 18 LDFR non ha in linea di principio conseguenze dirette dal profilo del regime matrimoniale dei beni né sull’interpretazione dell’articolo 213 CC, poiché l’adeguato aumento del valore d’imputazione è in ogni caso inteso in senso ampio nell’articolo 213 CC e non è limitato agli ultimi 10 anni precedenti la successione o il divorzio. La differenziazione secondo cui, in caso di liquidazione del regime dei beni, gli investimenti più importanti possono comportare un valore d’imputazione più elevato anche dopo 10 anni è giustificata poiché la liquidazione del regime dei beni si estende a tutta la durata del matrimonio. Nella liquidazione del regime dei beni occorre vagliare anche un eventuale aumento, se i bisogni di sostentamento del coniuge superstite lo giustificano. La durata di ammortamento più lunga prevista per gli investimenti in edifici, terreni e migliorie fondiarie influisce comunque sul calcolo dell’aumento del valore d’imputazione ai sensi dell’articolo 213 CC poiché la durata di ammortamento è presa in considerazione in tale articolo. Inoltre, la durata di ammortamento più lunga è generalmente considerata nella determinazione del prezzo di ripresa delle aziende agricole. Grazie alla consulenza si garantisce peraltro che tutte le possibilità del diritto successorio e societario e del regime dei beni siano esaminate e prese in debita considerazione. La differenziazione della durata di ammortamento ha un impatto anche sulle trattative di prezzo in caso di cessione dell’azienda quando il gestore è ancora in vita nonché sull’esercizio dei diritti di acquisto e di prelazione. Un prezzo d’imputazione superiore al valore di reddito in caso di investimenti importanti effettuati di recente migliora la situazione previdenziale della generazione cedente e crea una buona base di partenza per trattative di prezzo eque all’interno della famiglia. Anche in caso di un prezzo di acquisto o d’imputazione più elevato occorre garantire che la cessione dell’azienda agricola sia sostenibile per la generazione successiva e non comporti un indebitamento eccessivo.</dd>
<dt class="man-space-before-4">– </dt>
<dd class="man-space-before-4">
<i>Possibilità di superare, senza autorizzazione, il limite dell’aggravio per finanziare pretese relative alla liquidazione del regime dei beni stabilite da una sentenza di separazione (art. 117 segg. CC) o di divorzio (art. 111 segg. CC, art. 75 cpv. 1 lett. e D-LDFR)</i><i>:</i> secondo le disposizioni vigenti dell’articolo 75 capoverso 1 lettera e LDFR, solo il diritto all’utile può essere garantito da pegno immobiliare senza limite dell’aggravio. Nemmeno l’autorità cantonale competente ad accordare l’autorizzazione può autorizzare un pegno immobiliare che superi il limite dell’aggravio al fine di saldare le pretese relative alla liquidazione del regime dei beni con i fondi ottenuti (art. 76 cpv. 2 in combinato disposto con l’art. 77 LDFR). Si propone quindi di ammettere la possibilità di superare, senza autorizzazione, il limite dell’aggravio al fine di saldare con i fondi ottenuti le pretese relative alla liquidazione del regime dei beni in caso di divorzio o di separazione stabilite da una sentenza giudiziaria. In questo modo è più facile finanziarle e pagarle mediante ipoteca.</dd>
</dl>
<p class="absatzvor-kurs man-font-style-italic man-space-before-8">Rafforzamento dell’imprenditoria</p>
<p class="absatz man-space-before-4">Nell’ottica di rafforzare l’imprenditoria sono previste le misure seguenti:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">
<i>Aumento del limite dell’aggravio (art. 73 cpv. 1 D-LDFR):</i> attualmente è previsto che i fondi agricoli possono essere gravati da pegno immobiliare soltanto fino a concorrenza del limite dell’aggravio. Quest’ultimo corrisponde al valore di reddito agricolo a cui viene aggiunto un supplemento del 35 per cento. Per rafforzare le aziende agricole e agevolarne il finanziamento, il supplemento del valore di reddito agricolo applicato per determinare il limite dell’aggravio viene aumentato dal 35 al 50 per cento. Questo aumento corrisponde a un incremento dell’11 per cento circa e copre solo una parte della lacuna di finanziamento imputabile all’aumento dei costi di costruzione. Nel 2025 il Consiglio federale ha quindi aumentato del 18 per cento anche le aliquote dei crediti di investimento senza interessi della Confederazione<sup><a href="#fn-d11019e729" id="fnbck-d11019e729">23</a></sup>. Questo moderato aumento del limite dell’aggravio non può comportare un indebitamento eccessivo di un’azienda agricola. Senza la garanzia di un pegno immobiliare, le aziende agricole si indebitano in altri modi con crediti più costosi non garantiti o con contratti di leasing. L’Analisi centralizzata dei dati contabili evidenzia che non vi è alcun segno di indebitamento eccessivo delle aziende. Il fattore di indebitamento a lungo termine è pari a 5,75 (media degli anni 2013–2023). Non si prevede un peggioramento della situazione.</dd>
<dt class="man-space-before-4">– </dt>
<dd class="man-space-before-4">
<i>Possibilità di costituire un diritto di superficie su fondi agricoli affittati a favore degli affittuari (art. 60 cpv. 1 lett. f D-LDFR): </i>su fondi agricoli affittati non è possibile costituire un diritto di superficie per sé stante con una superficie inferiore a 25 are. Con una modifica della LDFR è prevista la possibilità di costituire un diritto di superficie su fondi affittati affinché l’affittuario possa costruire edifici e realizzare piantagioni. L’obiettivo è garantire che il diritto di superficie rimanga soggetto al campo d’applicazione della legge e che rimanga a disposizione dei gestori successivi in caso di cambiamento di affittuario.</dd>
<dt class="man-space-before-4">– </dt>
<dd class="man-space-before-4">
<i>Possibilità di una divisione materiale di aziende di grandi dimensioni (art. 60 cpv. 1 lett. j D-LDFR):</i> il divieto di divisione materiale vieta la suddivisione di aziende agricole (art. 58 segg. LDFR). Per aumentare la libertà di scelta imprenditoriale e le opportunità di specializzazione nonché per migliorare la situazione al momento della successione aziendale è prevista la possibilità di una divisione materiale dell’azienda agricola se, una volta realizzata, vengono a crearsi due o più aziende agricole (art. 7 LDFR)<i> </i>con più di un’unità standard di manodopera (USM), prospettive di esistenza a lungo termine e per le quali non è necessario costruire nuovi edifici a seguito della divisione materiale.</dd>
</dl>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Ulteriori misure</p>
<p class="absatz man-space-before-4" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Oltre a quelle summenzionate sono previste le misure seguenti:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">
<i>attribuzione della competenza a livello interno della Confederazione per il diritto fondiario rurale e il diritto sull’affitto agricolo: </i>il Dipartimento federale dell’economia, della formazione e della ricerca (DEFR) dispone delle competenze specialistiche necessarie sull’agricoltura svizzera e in materia di diritto fondiario. La buona collaborazione tra gli uffici federali garantisce che vengano presi in considerazione anche altri aspetti e competenze. Con una modifica dell’ordinanza del 17 novembre 1999<sup><a href="#fn-d11019e772" id="fnbck-d11019e772">24</a></sup> sull’organizzazione del Dipartimento federale di giustizia e polizia e dell’ordinanza del 14 giugno 1999<sup><a href="#fn-d11019e784" id="fnbck-d11019e784">25</a></sup> sull’organizzazione del Dipartimento federale dell’economia, della formazione e della ricerca, con effetto a inizio 2021, il Consiglio federale ha quindi attribuito al DEFR la competenza per la LDFR e per la legge federale del 4 ottobre 1985<sup><a href="#fn-d11019e796" id="fnbck-d11019e796">26</a></sup> sull’affitto agricolo (LAAgr). A seguito di questo passaggio di competenze al DEFR, l’UFAG ha assunto il compito di gestire le questioni tecniche, mentre l’UFG continuerà ad agire formalmente nei confronti dei tribunali. Il passaggio di competenze previsto non ha potuto tuttavia essere implementato tempestivamente a livello di legge a causa della separazione della revisione della LDFR dalla PA22+ e viene quindi attuato nell’ambito del presente progetto.</dd>
<dt class="man-space-before-4">– </dt>
<dd class="man-space-before-4">
<i>Definizione del valore di reddito (art. 10 cpv. 1 D-LDFR):</i> nel 2018 è entrata in vigore la Guida per la stima del valore di reddito agricolo (di seguito Guida per la stima), inserita nell’allegato all’ordinanza del 4 ottobre 1993<sup><a href="#fn-d11019e815" id="fnbck-d11019e815">27</a></sup> sul diritto fondiario rurale (ODFR)<sup><a href="#fn-d11019e827" id="fnbck-d11019e827">28</a></sup>. Essa tiene già conto oggi di un tasso di costo del capitale ponderato. Pertanto la definizione del valore di reddito secondo l’attuale metodo di calcolo del livello del valore di reddito viene ora sancita nella LDFR. Come tasso di capitalizzazione viene applicato un tasso di costo del capitale ponderato anziché il tasso d’interesse applicabile alle ipoteche di primo grado. Il tasso di costo del capitale ponderato tiene conto del rapporto tra capitale proprio e capitale di terzi, dei diversi tassi d’interesse applicati al capitale proprio e al capitale di terzi nonché del rischio settoriale. Il reddito e il tasso di riferimento devono essere calcolati sulla base di valori medi pluriennali.</dd>
<dt class="man-space-before-4">– </dt>
<dd class="man-space-before-4">
<i>Certezza del diritto per servitù per lo sfruttamento di aree d’estrazione di ghiaia, sabbia e argilla o per discariche di materiali inerti (art. 62 cpv. 1 lett. i D-LDFR):</i> il Tribunale federale ha progressivamente inasprito la prassi relativa all’iscrizione di servitù per aree d’estrazione<sup><a href="#fn-d11019e842" id="fnbck-d11019e842">29</a></sup>, equiparandole, in quanto cambiamento di proprietà economico, all’acquisto di fondi agricoli. Affinché una servitù possa essere iscritta nel registro fondiario è necessaria un’autorizzazione. La mozione Hegglin 24.4420 chiede che le servitù per aree d’estrazione e discariche possano essere iscritte nel registro fondiario senza autorizzazione al fine di garantire, da un lato, la sicurezza degli investimenti per le imprese e, dall’altro, l’approvvigionamento della Svizzera in ghiaia, sabbia e argilla. La mozione chiede altresì che la richiesta sia attuata nell’ambito della revisione parziale della LDFR. Le servitù non devono limitare né ostacolare la gestione agricola e l’affitto agricolo. I fondi agricoli rimangono soggetti alla LDFR fino all’inizio dell’estrazione autorizzata. A partire dal momento dell’estrazione, la LDFR non è più applicabile e non lo sarà finché la cava non verrà nuovamente riempita e ricoltivata.</dd>
</dl>
<div class="footnotes">
<p id="fn-d11019e621"><sup><a href="#fnbck-d11019e621">19</a></sup><sup></sup>  DTF <b>140</b> II 233 consid. 3.2.3 in combinato disposto con consid. 5.6.2.</p>
<p id="fn-d11019e632"><sup><a href="#fnbck-d11019e632">20</a></sup><sup></sup>  Cfr. DTF <b>115</b> II 181 consid. 2.b e c.</p>
<p id="fn-d11019e643"><sup><a href="#fnbck-d11019e643">21</a></sup><sup></sup>  Cfr. DTF <b>147</b> II 385 consid. 3 segg., sentenza del Tribunale federale 2C_601/2021 dell’11 ott. 2022.</p>
<p id="fn-d11019e664"><sup><a href="#fnbck-d11019e664">22</a></sup><sup></sup>  <a href="https://fedlex.data.admin.ch/vocabulary/legal-taxonomy/7166" target="_blank" data-rs-uri="https://fedlex.data.admin.ch/eli/cc/1966/1637_1694_1679" data-rs="451" data-lang="it">RS <b>451</b></a></p>
<p id="fn-d11019e729"><sup><a href="#fnbck-d11019e729">23</a></sup><sup></sup>  <a href="https://fedlex.data.admin.ch/eli/oc/2024/672" target="_blank">RU <b>2024</b> 672</a></p>
<p id="fn-d11019e772"><sup><a href="#fnbck-d11019e772">24</a></sup><sup></sup>  <a href="https://fedlex.data.admin.ch/vocabulary/legal-taxonomy/5295" target="_blank" data-rs-uri="https://fedlex.data.admin.ch/eli/cc/2000/57" data-rs="172.213.1" data-lang="it">RS <b>172.213.1</b></a></p>
<p id="fn-d11019e784"><sup><a href="#fnbck-d11019e784">25</a></sup><sup></sup>  <a href="https://fedlex.data.admin.ch/vocabulary/legal-taxonomy/5327" target="_blank" data-rs-uri="https://fedlex.data.admin.ch/eli/cc/1999/344" data-rs="172.216.1" data-lang="it">RS <b>172.216.1</b></a></p>
<p id="fn-d11019e796"><sup><a href="#fnbck-d11019e796">26</a></sup><sup></sup>  <a href="https://fedlex.data.admin.ch/vocabulary/legal-taxonomy/5866" target="_blank" data-rs-uri="https://fedlex.data.admin.ch/eli/cc/1986/926_926_926" data-rs="221.213.2" data-lang="it">RS <b>221.213.2</b></a></p>
<p id="fn-d11019e815"><sup><a href="#fnbck-d11019e815">27</a></sup><sup></sup>  <a href="https://fedlex.data.admin.ch/vocabulary/legal-taxonomy/5758" target="_blank" data-rs-uri="https://fedlex.data.admin.ch/eli/cc/1993/2904_2904_2904" data-rs="211.412.110" data-lang="it">RS <b>211.412.110</b></a></p>
<p id="fn-d11019e827"><sup><a href="#fnbck-d11019e827">28</a></sup><sup></sup>  www.news.admin.ch &gt; Comunicato stampa del Consiglio federale del 31 gen. 2018 «Il Consiglio federale rivede la Guida per la stima del valore di reddito agricolo».</p>
<p id="fn-d11019e842"><sup><a href="#fnbck-d11019e842">29</a></sup><sup></sup>  Cfr. sentenze del Tribunale federale: 2C_157-2017 del 12 set. 2017, 2C_255-2022 del 7 feb. 2023 e 2C_647-2023 del 4 set. 2024.</p>
</div>
</div></section><section id="lvl_4/lvl_4.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.2">4.2 Attuazione</a>
</h2>
<div class="collapseable"><p class="absatzvor man-space-before-8">Il progetto non solleva ulteriori questioni riguardanti l’attuazione. L’esecuzione della LDFR da parte delle autorità esecutive cantonali non è limitata dalle nuove disposizioni del progetto. Grazie alle numerose precisazioni, l’esecuzione è uniformata e semplificata. Non vengono introdotti nuovi compiti di vigilanza o di controllo. L’autorità cantonale di vigilanza (art. 90 cpv. 1 lett. b LDFR) garantisce un’esecuzione conforme al diritto e paritaria all’interno del Cantone interessato. In particolare con la notifica delle decisioni cantonali d’ultima istanza (art. 88 cpv. 2 LDFR), la Confederazione ottiene una panoramica della giurisprudenza cantonale.</p></div></section>
</div></section><section id="lvl_5"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_5">5 Commento ai singoli articoli</a>
</h1>
<div class="collapseable">
<p class="absatzvor-kurs man-font-style-italic man-space-before-8">Ingresso</p>
<p class="absatz man-space-before-4">L’ingresso della LDFR non era stato adeguato dopo l’entrata in vigore della revisione totale della Costituzione federale del 18 aprile 1999. Gli articoli 22<sup>ter</sup>, 31<sup>octies</sup> e 64 della vecchia Costituzione federale del 29 maggio 1874 corrispondono agli articoli 26, 36, 104 e 122 della Cost. vigente. Il compito della Confederazione di garantire l’approvvigionamento della popolazione sancito nell’articolo 104 capoverso 1 lettera a Cost. è concretizzato nell’articolo 104<i>a</i> Cost. Conformemente alle Direttive di tecnica legislativa della Confederazione, nell’ingresso sono citati solo gli articoli della Costituzione federale che attribuiscono competenze. Non è quindi consentito elencare articoli che concretizzano disposizioni vigenti. Per questo motivo si è rinunciato a inserire gli articoli 26, 36 e 104<i>a</i> Cost. nell’ingresso.</p>
<p class="absatzvor-kurs man-font-style-italic man-space-before-8">Sostituzione di un’espressione</p>
<p class="absatz man-space-before-4"><i>Negli articoli 79 capoverso 4, 88 capoverso 2, 90 capoverso 2 e 91 capoverso 3, </i>l’espressione «Dipartimento federale di giustizia e polizia» è sostituita con «DEFR».</p>
<p class="absatz man-space-before-4">In seguito a una modifica delle ordinanze sull’organizzazione del DFGP e del DEFR, con effetto a inizio 2021 il Consiglio federale ha attribuito al DEFR la competenza per la LDFR e la LAAgr sulla base di un accordo in tal senso tra l’UFAG e l’UFG risalente al 2018. Di conseguenza, laddove necessario, i rimandi al DFGP vengono sostituiti con rimandi al DEFR.</p>
<article id="art_4"><a name="a4"></a><h6 class="heading" role="heading">
<span class="display-icon"></span><span class="external-link-icon"></span><a href="#art_4">Art. 4  cpv. 2</a>
</h6>
<div class="collapseable">
<p class="absatz man-space-before-4">Anche le persone giuridiche possono acquistare aziende agricole, purché siano considerate coltivatori diretti<sup><a href="#fn-d11019e889" id="fnbck-d11019e889">30</a></sup>. L’adeguamento delle partecipazioni maggioritarie soggette alla LDFR è correlato all’esigenza più elevata in materia di coltivazione diretta da parte delle società di capitali di cui all’articolo 9 capoverso 3. Per società di capitali si intendono le SA e le Sagl. La società in accomandita per azioni è una forma di società poco diffusa in Svizzera e finora non ha avuto alcun ruolo nell’agricoltura elvetica. Oltre alle aziende agricole vere e proprie, anche le partecipazioni maggioritarie a persone giuridiche erano già soggette alle disposizioni sulle aziende agricole ai sensi dell’articolo 4 capoverso 2 LDFR, a condizione che gli attivi della persona giuridica fossero composti principalmente da un’azienda agricola. In seguito alla presente modifica, solo le partecipazioni maggioritarie di almeno tre quarti che conferiscono il diritto di voto sono soggette alle disposizioni di protezione delle aziende agricole se un’azienda agricola valutata al valore venale rappresenta oltre la metà degli attivi della società di capitali. In tal caso, anche le pertinenze agricole vengono trasferite al valore d’uso al coltivatore diretto all’interno della famiglia o della comunione ereditaria (art. 15 LDFR). Per valutare se un’azienda agricola costituisce l’attivo principale della società di capitali in questione, occorre considerare il valore venale degli attivi di tale società di capitali. La valutazione non può basarsi sul valore di reddito agricolo perché ciò determinerebbe una ponderazione eccessiva della sostanza non agricola (p. es. partecipazioni, immobili, terreni edificabili) rispetto all’azienda agricola. Se il valore venale dell’azienda agricola, insieme alle pertinenze agricole valutate al valore venale, supera il 50 per cento degli attivi della società di capitali in questione, ai fini della divisione ereditaria o dell’esercizio dei diritti di compera e prelazione previsti dalla legge all’interno della famiglia o tra comproprietari e proprietari in comune, per l’attribuzione dei diritti di partecipazione che conferiscono il diritto di voto è determinante il valore di reddito dell’azienda agricola e, per le pertinenze agricole, il valore d’uso (art. 17 LDFR). La sostanza non agricola della società di capitali è valutata al valore venale.</p>
<div class="footnotes"><p id="fn-d11019e889"><sup><a href="#fnbck-d11019e889">30</a></sup><sup></sup>  DTF <b>140</b> II 233</p></div>
</div></article><article id="art_9"><a name="a9"></a><h6 class="heading" role="heading">
<span class="display-icon"></span><span class="external-link-icon"></span><a href="#art_9">Art. 9  cpv. 3</a>
</h6>
<div class="collapseable">
<p class="absatz man-space-before-4">Considerazioni introduttive sulla coltivazione diretta:</p>
<p class="absatz man-space-before-4">La definizione di coltivatore diretto (art. 9 cpv. 1 LDFR) è stata consolidata da anni di giurisprudenza e prassi. La modifica proposta al capoverso 3 non cambia nulla al riguardo. Per questo motivo è importante ricordare il significato di questo concetto fondamentale per la LDFR e la sua evoluzione. Prima dell’entrata in vigore della LDFR la legislazione non contemplava alcuna definizione della coltivazione diretta. Il Tribunale federale l’ha elaborata nella sua giurisprudenza sul diritto successorio rurale (art. 620 segg. CC nella versione in vigore fino al 31 dicembre 1994). I criteri ivi stabiliti si applicano fondamentalmente anche nel quadro della LDFR<sup><a href="#fn-d11019e909" id="fnbck-d11019e909">31</a></sup>. All’articolo 9 capoverso 1 LDFR sono stati ripresi i capisaldi di questa giurisprudenza. Il coltivatore diretto è una persona che, insieme ai suoi familiari<sup><a href="#fn-d11019e932" id="fnbck-d11019e932">32</a></sup> e ai suoi lavoratori, gestisce sostanzialmente in prima persona il fondo da acquistare<sup><a href="#fn-d11019e943" id="fnbck-d11019e943">33</a></sup>. Le aziende agricole si sviluppano, si specializzano e si ingrandiscono costantemente. Oltre che con la propria manodopera, il lavoro viene svolto sempre più spesso da contoterzisti e con macchinari speciali utilizzati a livello interaziendale. Le aziende ad alta intensità di lavoro e quelle di grandi dimensioni impiegano un volume di manodopera più elevato.</p>
<p class="absatz man-space-before-4">Gestire un’azienda in prima persona significa prendere le decisioni necessarie facendosene carico attivamente. Il coltivatore diretto è unicamente il capoazienda che prende le decisioni aziendali più importanti assumendosene personalmente la responsabilità. Sempre di competenza del capoazienda sono le decisioni di investimento e quelle strategiche, come i piani di coltivazione, i programmi zootecnici, la cooperazione con altre aziende o gli accordi sulla vendita dei prodotti. Mentre in un’azienda con poca manodopera extrafamiliare il capoazienda prende da solo praticamente tutte le decisioni in tutti gli ambiti, nelle aziende di grandi dimensioni è possibile che le competenze decisionali per singole fasi di lavoro o in singoli rami aziendali o per quanto riguarda l’impiego di singoli collaboratori siano delegate a un livello gerarchico inferiore, come si può osservare regolarmente in aziende ortoflorovivaistiche od orticole di grandi dimensioni. Il coltivatore diretto è comunque al vertice della gerarchia. Si assume il rischio economico dell’azienda agricola e prende personalmente le decisioni importanti dal punto di vista economico e strategico.</p>
<p class="absatz man-space-before-4">L’interpretazione della disposizione sulla coltivazione diretta del suolo si basa sulla prassi usuale dei Cantoni e sulle possibilità offerte dal progresso tecnico. Il lavoro in prima persona nell’azienda è un requisito essenziale per il coltivatore diretto, come si evince dalla formulazione «chi coltiva lui stesso il suolo agricolo». L’attività in prima persona nell’azienda è un requisito per quanto riguarda sia l’attività del coltivatore diretto (art. 9 cpv. 1 LDFR) sia la sua idoneità alla coltivazione diretta (art. 9 cpv. 2 LDFR).</p>
<p class="absatz man-space-before-4">Coltivare il suolo in prima persona significa, oltre a gestire l’azienda agricola, svolgere personalmente lavori aziendali come la lavorazione del terreno, la semina, la cura delle colture, il raccolto, il governo degli animali, i lavori in stalla o anche la preparazione, lo stoccaggio e la trasformazione dei propri prodotti, se ciò è previsto dalla concezione usuale nel Paese o dalla struttura dell’azienda. Nei lavori aziendali rientrano anche la tenuta della contabilità e tutte le mansioni amministrative, come ad esempio compilare i moduli di domanda per i pagamenti diretti. Pertanto la frase «chi coltiva lui stesso il suolo agricolo» non deve essere interpretata alla lettera come riferita al fondo agricolo specifico da acquistare.</p>
<p class="absatz man-space-before-4">La quota di lavoro che viene svolta dal capoazienda e dalla sua famiglia dipende dalle dimensioni dell’azienda e dall’indirizzo aziendale. Nelle aziende di piccole dimensioni la famiglia del capoazienda svolge praticamente tutto il lavoro. In quelle più grandi, gli impiegati si occupano della parte di lavoro che supera le capacità della famiglia del capoazienda. Il coltivatore diretto di un’azienda agricola con un volume di lavoro di almeno 1 USM lavora principalmente per la propria azienda, che impegna tutta la capacità lavorativa. Le attività extraziendali sono subordinate e di secondaria importanza. Il coltivatore diretto svolge i lavori aziendali per quanto possibile da sé<sup><a href="#fn-d11019e962" id="fnbck-d11019e962">34</a></sup>. Nelle aziende di grandi dimensioni la gestione dell’attività e degli impiegati richiede più tempo, perciò ne resta meno da dedicare alla coltivazione del suolo. Si parla comunque di coltivazione diretta se si tratta dell’attività principale, che va chiaramente oltre una mera amministrazione patrimoniale. La capacità lavorativa del coltivatore diretto è impiegata principalmente nell’azienda agricola e di conseguenza, in presenza di un’azienda agricola, il coltivatore diretto non è più in grado di svolgere sostanziali attività principali e accessorie extraziendali ed extragricole.</p>
<p class="absatz man-space-before-4">Il Tribunale federale ha anche chiarito che una persona giuridica può soddisfare il requisito della coltivazione diretta se una persona fisica vi detiene una partecipazione maggioritaria e pertanto assicura personalmente la direzione e la lavorazione del suolo<sup><a href="#fn-d11019e975" id="fnbck-d11019e975">35</a></sup>. Con le società di capitali, le famiglie contadine hanno un’ulteriore possibilità di adeguare le strutture organizzative nel caso di aziende agricole di grandi dimensioni e complesse da gestire. Se sono rispettate le condizioni quadro definite nell’articolo 9 capoverso 3 LDFR, tali società di capitali ottengono l’autorizzazione all’acquisto di fondi agricoli (art. 63 cpv. 1 lett. a LDFR). Secondo la stessa DTF, una holding o un gruppo di imprese non può soddisfare i requisiti della coltivazione diretta di cui all’articolo 9 LDFR. Il Tribunale federale ha stabilito che il capitale di una SA che possiede un’azienda agricola può essere costituito esclusivamente da azioni nominative, le quali devono essere detenute da persone fisiche, il che esclude inevitabilmente le strutture di holding<sup><a href="#fn-d11019e986" id="fnbck-d11019e986">36</a></sup>. Ciò significa che una società di capitali le cui quote sono detenute da altre società di capitali non può soddisfare i requisiti della coltivazione diretta. Le persone giuridiche che hanno acquisito legalmente fondi agricoli o aziende agricole continuano a essere ammesse e non sono tenute a modificare la loro struttura o forma giuridica. Solo in caso di futuro acquisto di fondi agricoli, dovranno soddisfare i requisiti di cui all’articolo 9 capoverso 3 LDFR o quelli per un’autorizzazione eccezionale ai sensi dell’articolo 61 capoverso 1 LDFR.</p>
<p class="absatz man-space-before-4">Spiegazione della modifica:</p>
<p class="absatz man-space-before-4">A determinate condizioni, anche una persona giuridica può essere un coltivatore diretto e acquistare fondi agricoli o aziende agricole. A tal fine i titolari devono però soddisfare il requisito della coltivazione diretta e in futuro detenere una maggioranza di almeno tre quarti del capitale e dei diritti di voto. Stabilire se una persona sia o meno un coltivatore diretto è una questione giuridica, la cui valutazione è tuttavia di natura meramente materiale. Se il titolare con una partecipazione di almeno tre quarti gestisce personalmente l’azienda agricola che costituisce gli attivi principali della persona giuridica, questi può essere considerato un coltivatore diretto. Deve però soddisfare tutti i requisiti del coltivatore diretto (art. 9 cpv. 1 e 2 LDFR). I coltivatori diretti possono disporre dell’azienda agricola come se la società di capitali fosse semplicemente uno strumento organizzativo e di lavoro utile allo scopo. Il coltivatore diretto gestisce e dirige l’azienda agricola secondo i propri principi e le proprie strategie, senza che una direzione o un consiglio di amministrazione possa limitare o impedire le decisioni prese.</p>
<p class="absatz man-space-before-4">Sempre più spesso società di capitali, in particolare SA e Sagl, richiedono autorizzazioni all’acquisto ai sensi dell’articolo 61 LDFR. Oltre al capitale proprio e ai mutui, le società di capitali rappresentano un’ulteriore opportunità per il capoazienda di finanziare in parte la propria attività, limitare il rischio finanziario per la famiglia o consentire ai collaboratori di partecipare all’azienda agricola già prima che venga ceduta. Con i buoni di partecipazione (art. 656<i>a</i> cpv. 1 CO) e i buoni di godimento (art. 657 cpv. 1 CO), le SA possono procurarsi ulteriori mezzi finanziari senza concedere ai relativi soci diritti di voto nella società di capitali. I buoni di partecipazione e i buoni di godimento non conferiscono diritti di voto. Sono uno strumento ideale per procurarsi capitale proprio a lungo termine o, ad esempio, per fidelizzare i consumatori alla propria azienda agricola. Il cofinanziamento della società di capitali, sia attraverso mutui a lungo termine a tassi agevolati sia attraverso la suddetta partecipazione al capitale proprio senza diritti di voto, non limita i coltivatori diretti nelle loro decisioni e nella gestione agricola. Pertanto, questo tipo di partecipazione può essere stipulato o acquisito senza autorizzazione.</p>
<p class="absatz man-space-before-4">Il nuovo capoverso 3 specifica le condizioni alle quali i coltivatori diretti ai sensi dell’articolo 9 capoversi 1 e 2 LDFR che agiscono verso l’esterno come SA o Sagl possono comunque essere considerati tali. La persona fisica che è coltivatore diretto deve detenere almeno tre quarti del capitale e dei diritti di voto di una società di capitali. Le persone giuridiche sono escluse e non possono partecipare a questa società (sono quindi escluse le cosiddette holding o i consorzi). In questo modo si evitano efficacemente negozi volti ad aggirare gli obiettivi della LDFR prendendo a pretesto la coltivazione diretta. Tutte le richieste di autorizzazione all’acquisto, anche quelle da parte di SA e Sagl, continueranno a essere valutate caso per caso (cfr. art. 61 cpv. 1). In particolare nel caso di società di capitali, l’autorità competente ad accordare l’autorizzazione all’acquisto può vincolare l’autorizzazione a oneri in modo da mantenere durevolmente la situazione legale ai sensi della legge. Ad esempio, può prescrivere di fissare negli statuti e nei contratti il rapporto tra quote di capitale e diritti di voto, la tenuta di un registro degli azionisti nominativo e l’obbligo di autorizzazione ai sensi dell’articolo 61 LDFR per tutti i trasferimenti di diritti di partecipazione e di voto, nonché vincolare la modifica delle relative disposizioni statutarie all’approvazione da parte dell’autorità competente ad accordare l’autorizzazione. Affinché ogni trasferimento di diritti di partecipazione di tali società di capitali sia soggetto ad autorizzazione, è previsto che le eccezioni relative al trasferimento non soggetto ad autorizzazione tra comproprietari o proprietari in comune (art. 62 lett. c D-LDFR) non devono essere applicate (cfr. art. 61 cpv. 1 D-LDFR). Questa precisazione è necessaria perché il Tribunale federale ha valutato il trasferimento di diritti di partecipazione tra azionisti analogamente all’eccezione all’obbligo di autorizzazione per i comproprietari e i proprietari in comune<sup><a href="#fn-d11019e1008" id="fnbck-d11019e1008">37</a></sup>. Con l’eccezione secondo cui i soci di una persona giuridica senza coltivazione diretta e senza autorizzazione all’acquisto possono acquisire ulteriori diritti di partecipazione viene eluso il principio della coltivazione diretta. In assenza dell’obbligo di autorizzazione l’autorità competente ad accordare l’autorizzazione non verrebbe a conoscenza del cambiamento di proprietà, ma anche se lo sapesse sarebbe difficile per l’autorità cantonale dimostrare che vi è stata un’elusione. Se i diritti di partecipazione potessero essere trasferiti legalmente, senza autorizzazione, tra le persone che partecipano alla società, una persona che non è un coltivatore diretto potrebbe arrivare gradualmente a detenere la maggioranza della società di capitali pur senza l’intenzione di eludere la legge. Esistono motivi sufficienti per aumentare le proprie partecipazioni. Ad esempio l’uscita di una persona dalla società, un aumento di capitale necessario per finanziare un investimento o l’eliminazione di un’eccedenza passiva possono rapidamente portare a una modifica dei rapporti di partecipazione. Solo il controllo attraverso l’obbligo di autorizzazione all’acquisto può garantire che i coltivatori diretti continuino ad avere la precedenza nell’acquisizione di tali diritti di partecipazione e che il fondo o l’azienda rimangano nelle mani di coloro che li gestiscono e ne traggono il proprio sostentamento.</p>
<p class="absatz man-space-before-4">Con l’esplicita menzione delle società di capitali è chiaro che le fondazioni<sup><a href="#fn-d11019e1019" id="fnbck-d11019e1019">38</a></sup>, le associazioni e le società cooperative non possono adempiere le esigenze relative alla coltivazione diretta. Le organizzazioni esistenti mantengono la loro forma giuridica e non devono necessariamente essere dotate di una nuova struttura o trasformate. Una ristrutturazione è necessaria solo in caso di nuovo acquisto di fondi agricoli o aziende agricole. Oltre all’acquisto per la coltivazione diretta, tali organizzazioni, in particolare le fondazioni di utilità pubblica, possono acquistare fondi agricoli o aziende agricole se sussiste un motivo importante e se viene rilasciata l’autorizzazione eccezionale ai sensi dell’articolo 64 capoverso 1 LDFR<sup><a href="#fn-d11019e1030" id="fnbck-d11019e1030">39</a></sup>. Poiché anche le società di capitali possono perseguire scopi di utilità pubblica, in futuro sarà possibile pianificare anche una ristrutturazione e una trasformazione in una SA o una Sagl di utilità pubblica. Un adeguamento della forma societaria o della struttura è obbligatorio solo se si intende acquistare fondi agricoli o aziende agricole in virtù delle nuove disposizioni.</p>
<div class="footnotes">
<p id="fn-d11019e909"><sup><a href="#fnbck-d11019e909">31</a></sup><sup></sup>  DTF <b>134</b> II 586 consid. 3.1.2, sentenze del Tribunale federale 2C_747/2008 del 5 mar. 2009 consid. 3.1; 5A.17/2006 del 21 dic. 2006 consid. 2.4.1; 5A.20/2004 del 2 nov. 2004 consid. 3.2; 5C.247/2002 del 22 apr. 2003 consid. 3.2; 5A.9/2001 del 30 lug. 2001 consid. 2b; messaggio del 19 ott. 1988 sulla LDFR, <a href="https://fedlex.data.admin.ch/eli/fga/1988/3_953_889_821" target="_blank">FF <b>1988</b> III 821 </a>n. 221.<i>3 </i>concernente l’art. 10 D-LDFR con riferimento alla DTF <b>107</b> II 30 consid. 2.</p>
<p id="fn-d11019e932"><sup><a href="#fnbck-d11019e932">32</a></sup><sup></sup>  Cfr. anche DTF <b>110</b> II 488 consid. 5.</p>
<p id="fn-d11019e943"><sup><a href="#fnbck-d11019e943">33</a></sup><sup></sup>  Cfr. DTF <b>115</b> II 181 consid. 2b.</p>
<p id="fn-d11019e962"><sup><a href="#fnbck-d11019e962">34</a></sup><sup></sup>  Eduard Hofer, commento alla LDFR, 2<sup>a</sup> edizione, Brugg 2011, n. 18 ad art. 9 LDFR.</p>
<p id="fn-d11019e975"><sup><a href="#fnbck-d11019e975">35</a></sup><sup></sup>  DTF <b>140</b> II 233 consid. 3.2.3.</p>
<p id="fn-d11019e986"><sup><a href="#fnbck-d11019e986">36</a></sup><sup></sup>  DTF <b>140</b> II 233 consid. 5.6.2.</p>
<p id="fn-d11019e1008"><sup><a href="#fnbck-d11019e1008">37</a></sup><sup></sup>  Sentenza del Tribunale federale 2C 20/2021 del 19 nov. 2021, consid. 7.3.3.</p>
<p id="fn-d11019e1019"><sup><a href="#fnbck-d11019e1019">38</a></sup><sup></sup>  Decisione del Tribunale federale 5A.22/2002 del 7 feb. 2003; DTF <b>115</b> II 181.</p>
<p id="fn-d11019e1030"><sup><a href="#fnbck-d11019e1030">39</a></sup><sup></sup>  Cfr. DTF <b>147</b> II 385, consid. 3 segg.; sentenza del Tribunale federale 2C_601/2021 dell’11 ott. 2022.</p>
</div>
</div></article><article id="art_10"><a name="a10"></a><h6 class="heading" role="heading">
<span class="display-icon"></span><span class="external-link-icon"></span><a href="#art_10">Art. 10  cpv. 1 e 2</a>
</h6>
<div class="collapseable">
<p class="absatz man-space-before-4" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Il valore di reddito agricolo di un’azienda agricola concreta è stimato dall’autorità cantonale competente (art. 87 cpv. 1 LDFR). La stima ufficiale del valore di reddito agricolo gode di un’elevata credibilità ed è vincolante anche per il tribunale civile<sup><a href="#fn-d11019e1048" id="fnbck-d11019e1048">40</a></sup>. La LDFR fissa le basi del valore di reddito agricolo. La presente revisione mira esclusivamente a ridefinire la determinazione del tasso di capitalizzazione. Secondo il diritto vigente, il valore di reddito agricolo verrebbe determinato capitalizzando il reddito agricolo con un tasso d’interesse a lungo termine per le ipoteche di primo grado. Siccome la fase di bassi tassi d’interesse innescata dalla crisi finanziaria del 2007 persiste, i bassi tassi d’interesse farebbero lievitare fortemente il valore di reddito agricolo, benché il reddito agricolo non sia cresciuto nella stessa misura. Il problema era già stato individuato durante l’elaborazione dell’attuale Guida per la stima. Era emerso che la disposizione vigente non tiene conto né del finanziamento concreto delle aziende né del rischio imprenditoriale. I metodi più recenti di valutazione delle imprese considerano tutti i fattori quando si tratta di determinare il valore di reddito realizzabile a lungo termine. In analogia alla vigente Guida per la stima, per determinare il valore di reddito agricolo vanno quindi considerati il rapporto di finanziamento dell’azienda, un tasso d’interesse sul capitale di terzi a lungo termine e un’adeguata remunerazione del capitale proprio. Il tasso di costo del capitale ponderato così calcolato corrisponde allo standard scientifico per la valutazione delle imprese e sarà determinante per la futura Guida per la stima. Una revisione di tale guida è prevista all’incirca ogni 10 anni. A suo tempo Agroscope aveva ricevuto l’incarico di elaborare la base scientifica per un metodo di determinazione del valore di reddito delle aziende agricole svizzere. Tale base fornirà indicazioni preziose per una prossima revisione della Guida per la stima al fine di allineare maggiormente il valore di reddito agricolo a metodi di valutazione delle imprese orientati al reddito<sup><a href="#fn-d11019e1059" id="fnbck-d11019e1059">41</a></sup>. Un adeguamento dell’ODFR, nel cui allegato è integrata la Guida per la stima, sarà necessario solo al momento della revisione della Guida per la stima. La presente modifica della LDFR non ha quindi alcun effetto diretto sulle cessioni di aziende agricole in atto.</p>
<div class="footnotes">
<p id="fn-d11019e1048"><sup><a href="#fnbck-d11019e1048">40</a></sup><sup></sup>  DTF <b>138</b> II 193 consid. 3.</p>
<p id="fn-d11019e1059"><sup><a href="#fnbck-d11019e1059">41</a></sup><sup></sup>  Maria Dieterle, Das landwirtschaftliche Ertragswertniveau: Möglichkeiten einer stärkeren Orientierung an Unternehmensbewertungsmethoden und potenzielle Auswirkungen. Agroscope Science (208/2025); <a href="https://ira.agroscope.ch/de-CH/publication/59415" target="_blank">
				https://ira.agroscope.ch/de-CH/publication/59415
			</a>.</p>
</div>
</div></article><article id="art_18"><a name="a18"></a><h6 class="heading" role="heading">
<span class="display-icon"></span><span class="external-link-icon"></span><a href="#art_18">Art. 18  cpv. 4</a>
</h6>
<div class="collapseable">
<p class="absatz man-space-before-4">Considerazioni introduttive sul valore d’imputazione:</p>
<p class="absatz man-space-before-4">Le disposizioni relative al valore di ripresa così come gli articoli 18 e 52 LDFR si applicano solo se la famiglia o la comunione ereditaria non riesce a trovare un accordo su un’altra soluzione. L’ereditando o l’alienante può anche favorire la successione aziendale mediante benefici ereditari o donazioni. In seguito all’adeguamento del diritto successorio con effetto al 1° gennaio 2023<sup><a href="#fn-d11019e1079" id="fnbck-d11019e1079">42</a></sup>, la quota legittima dei discendenti è stata ridotta al 50 per cento (art. 471 CC), cosicché è possibile disporre liberamente di una quota maggiore. Il compito della consulenza è quello di proporre una soluzione ottimale nell’ambito della successione aziendale che, oltre a garantire una successione aziendale sostenibile, tenga conto della situazione finanziaria della generazione cedente, della sua previdenza per la vecchiaia e di un trattamento equo del coniuge e degli altri membri della famiglia.</p>
<p class="absatz man-space-before-4">Con il presente progetto viene semplicemente definita la durata di ammortamento. Gli investimenti importanti possono quindi comportare un valore d’imputazione più elevato solo se sono stati effettuati, come finora, entro il termine di 10 anni. Al contrario, l’articolo 18 capoverso 3 LDFR non prevede alcun termine se un’azienda agricola è stata acquistata a un valore superiore al valore di reddito agricolo<sup><a href="#fn-d11019e1094" id="fnbck-d11019e1094">43</a></sup>. Come finora, le fattispecie che consentono di aumentare il valore d’imputazione non sono elencate in modo esaustivo<sup><a href="#fn-d11019e1105" id="fnbck-d11019e1105">44</a></sup>. Oltre al valore d’imputazione più elevato e agli investimenti importanti, è ipotizzabile che la buona situazione finanziaria del successore che è coltivatore diretto, unita alla cattiva situazione finanziaria dei genitori che hanno gestito l’azienda agricola prima di lui e non hanno provveduto ad adeguate misure previdenziali, costituisca un ulteriore motivo per un possibile aumento.</p>
<p class="absatz man-space-before-4">Nel quadro della liquidazione del regime dei beni, l’azienda agricola che un coniuge continua ad amministrare personalmente in qualità di proprietario o di cui il coniuge superstite pretende legittimamente l’attribuzione per intero è stimata, ai fini del calcolo della quota di plusvalore e del credito di partecipazione, secondo il valore di reddito (art. 212 CC). L’articolo 213 CC consente inoltre di aumentare il valore d’imputazione a favore del coniuge interessato se l’imputazione al valore di reddito agricolo nella liquidazione del regime dei beni porterebbe a un risultato iniquo<sup><a href="#fn-d11019e1118" id="fnbck-d11019e1118">45</a></sup>. Oltre alle fattispecie previste dall’articolo 18 LDFR, l’articolo 213 CC menziona ulteriori circostanze, quali ad esempio i bisogni di mantenimento della famiglia. Contrariamente all’articolo 18 LDFR, la disposizione relativa al regime dei beni non prevede alcun limite temporale. Questa differenziazione è materialmente giustificata, poiché la liquidazione del regime dei beni si riferisce all’intera durata del matrimonio<sup><a href="#fn-d11019e1129" id="fnbck-d11019e1129">46</a></sup>. Nel quadro della liquidazione del regime dei beni, oltre alle azioni di risarcimento (art. 206 e 209 CC), occorre tenere conto anche della possibile correzione ai sensi dell’articolo 212 capoverso 2 CC. L’applicazione della correzione prevista dall’articolo 212 capoverso 2 CC comporta l’esclusione dell’aumento ai sensi dell’articolo 213 CC<sup><a href="#fn-d11019e1140" id="fnbck-d11019e1140">47</a></sup>. Come nel caso dell’articolo 18 LDFR, occorre evitare un indebitamento eccessivo<sup><a href="#fn-d11019e1151" id="fnbck-d11019e1151">48</a></sup>. Il limite dell’aggravio non deve essere inteso come limite massimo<sup><a href="#fn-d11019e1159" id="fnbck-d11019e1159">49</a></sup>. La sostenibilità dal punto di vista economico viene determinata sulla base dei risultati e delle pianificazioni individuali. L’entità dell’aumento effettivo è sempre stabilita secondo l’apprezzamento del giudice<sup><a href="#fn-d11019e1168" id="fnbck-d11019e1168">50</a></sup>. La precisazione contenuta nell’articolo 18 LDFR ha tuttavia ripercussioni sul calcolo di un aumento del valore d’imputazione ai sensi dell’articolo 213 CC. Tuttavia, poiché l’articolo 213 CC contiene una disposizione più completa e si riferisce all’intera durata del matrimonio senza limiti di tempo, non è necessario precisarlo in relazione all’articolo 18. Tenuto conto del principio di interpretazione uniforme delle leggi con stesso senso e scopo, i tassi di ammortamento stabiliti nell’articolo 18 LDFR si applicano anche alla liquidazione del regime dei beni. Per un aumento del valore d’imputazione a causa di investimenti importanti, oltre agli altri aspetti, quali la capacità finanziaria, la situazione d’indebitamento o il fabbisogno di sostentamento della famiglia, in futuro si dovrà tenere conto anche della durata di ammortamento più lunga ai sensi dell’articolo 18 capoverso 3 LDFR. La giurisprudenza in merito all’articolo 213 CC è scarsa. Da un lato, è possibile che spesso le persone interessate non abbiano richiesto un adeguamento ai sensi dell’articolo 213 CC. Dall’altro, queste persone potrebbero non essere state a conoscenza delle possibilità di aumento previste dall’articolo 213 CC. Inoltre, la maggior parte dei coniugi raggiunge un accordo amichevole<sup><a href="#fn-d11019e1176" id="fnbck-d11019e1176">51</a></sup>. Gli esperti del settore devono fornire una consulenza globale alle persone interessate, indicando loro, già durante il matrimonio e in particolare all’atto della cessione dell’azienda agricola, anche le possibilità di migliorare la loro posizione dal profilo del diritto successorio e patrimoniale e, in caso di decesso o divorzio, proporre alle parti un calcolo corretto dei crediti della liquidazione del regime dei beni tenendo conto di tutti gli aspetti.</p>
<p class="absatz man-space-before-4">Spiegazione della modifica:</p>
<p class="absatz man-space-before-4">Ai sensi dell’articolo 17 LDFR, la base per l’attribuzione delle aziende agricole è costituita dal valore di reddito agricolo. L’articolo 18 mira a migliorare l’equità e la correttezza tra gli eredi o tra le parti contraenti e i membri della famiglia, qualora prima del decesso o della cessione dell’azienda siano stati effettuati investimenti importanti in edifici, terreni e migliorie fondiarie. L’articolo 18 LDFR va inteso come una correzione del valore di reddito agricolo (art. 10 LDFR). Il valore di reddito si basa su una gestione media e usuale a livello nazionale. La valutazione individuale viene effettuata in modo standardizzato secondo la Guida per la stima. La stima standardizzata ha il vantaggio di consentire valutazioni facilmente comparabili e comprensibili a livello nazionale, ampiamente indipendenti da decisioni soggettive. Una nuova costruzione viene valutata a un livello basso in base al suo potenziale di rendimento agricolo e pertanto gli edifici per animali che consumano foraggio grezzo raggiungono solo un valore di reddito agricolo pari a circa il 20 per cento dei costi dell’impianto (Guida per la stima, n. 1.3.2). Senza la disposizione dell’articolo 18, un investimento ad esempio di 1 milione di franchi per una stalla destinata al bestiame da latte varrebbe, a lavori terminati, soltanto circa 200 000 franchi. Il venditore o i genitori dovrebbero rinunciare a un importo molto elevato. Se invece l’investimento fosse effettuato dall’acquirente, quest’ultimo dovrebbe sostenere l’intero costo. I genitori conserverebbero i risparmi, che altrimenti avrebbero investito nella costruzione. L’articolo 18 mira a creare un equilibrio ragionevole tra il valore di reddito nettamente inferiore del nuovo edificio e i costi di investimento. Il presupposto fondamentale è che il prezzo di acquisto rimanga complessivamente sostenibile dal punto di vista economico per la generazione successiva. </p>
<p class="absatz man-space-before-4" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Il termine assoluto di 10 anni prima del decesso dell’ereditando, entro il quale ha dovuto essere effettuato l’investimento, rimane invariato. In deroga alla prassi vigente, soltanto l’attuale durata di ammortamento di 10 anni per edifici, terreni e migliorie fondiarie è estesa a 20 anni. Già al momento della stesura della LDFR, invece della rigida soluzione proposta dal Consiglio federale, il legislatore aveva optato per una soluzione flessibile<sup><a href="#fn-d11019e1190" id="fnbck-d11019e1190">52</a></sup>. Con l’adeguamento, la durata di ammortamento di 20 anni per gli investimenti in edifici, terreni e migliorie fondiarie è sancita dalla legge.</p>
<p class="absatz man-space-before-4">L’aumento consentito è limitato dal fatto che il valore di ripresa non deve comportare un indebitamento eccessivo dei successivi coltivatori diretti e deve essere sostenibile. Come limite massimo assoluto occorre tenere conto del valore venale dell’azienda agricola, poiché secondo le norme del diritto matrimoniale e di quello successorio viene computato il valore venale (cfr. art. 211 e 617 CC).</p>
<div class="footnotes">
<p id="fn-d11019e1079"><sup><a href="#fnbck-d11019e1079">42</a></sup><sup></sup>  <a href="https://fedlex.data.admin.ch/eli/oc/2021/312" target="_blank">RU <b>2021</b> 312</a></p>
<p id="fn-d11019e1094"><sup><a href="#fnbck-d11019e1094">43</a></sup><sup></sup>  Benno Studer, commento alla LDFR, 2<sup>a</sup> ed., Brugg 2011, n. 28 ad art. 18 LDFR.</p>
<p id="fn-d11019e1105"><sup><a href="#fnbck-d11019e1105">44</a></sup><sup></sup>  Benno Studer, commento alla LDFR, 2<sup>a</sup> ed., Brugg 2011, n. 24 ad art. 18 LDFR.</p>
<p id="fn-d11019e1118"><sup><a href="#fnbck-d11019e1118">45</a></sup><sup></sup>  Roland Fankhauser, FamKomm, vol. I: CC, 4<sup>a</sup> ed., 2022, n. 1 ad art. 213.</p>
<p id="fn-d11019e1129"><sup><a href="#fnbck-d11019e1129">46</a></sup><sup></sup>  Benno Studer, commento alla LDFR, 2<sup>a</sup> ed., Brugg 2011, n. 11 ad art. 18 LDFR.</p>
<p id="fn-d11019e1140"><sup><a href="#fnbck-d11019e1140">47</a></sup><sup></sup>  Heinz Hausheer / Ruth Reusser / Thomas Geiser, Berner Kommentar, art. 181–220 CC, Das Güterrecht der Ehegatten: Allgemeine Vorschriften und der ordentliche Güterstand der Errungenschaftsbeteiligung, vol. II: Das Familienrecht, Berna 1992, art. 212/213 n. 68; Heinz Hausheer / Regina E. Aebi Müller, Basler Kommentar – Zivilgesetzbuch I, 5<sup>a</sup> ed., Basilea 2014, art. 213 n. 10.</p>
<p id="fn-d11019e1151"><sup><a href="#fnbck-d11019e1151">48</a></sup><sup></sup>  Roland Fankhauser, FamKomm, art. 213 n. 10; FamPra.ch 2024, pag. 958.</p>
<p id="fn-d11019e1159"><sup><a href="#fnbck-d11019e1159">49</a></sup><sup></sup>  Anderer Ansicht, Roland Fankhauser, FamKomm, n. 10 ad art. 213; Heinz Hausheer / Regina E. Aebi Müller, Basler Kommentar, n. 11 ad art. 213.</p>
<p id="fn-d11019e1168"><sup><a href="#fnbck-d11019e1168">50</a></sup><sup></sup>  Heinz Hausheer / Ruth Reusser / Thomas Geiser, Berner Kommentar, n. 65 ad art. 213  CC.</p>
<p id="fn-d11019e1176"><sup><a href="#fnbck-d11019e1176">51</a></sup><sup></sup>  BlAR 1/2014, pag. 31.</p>
<p id="fn-d11019e1190"><sup><a href="#fnbck-d11019e1190">52</a></sup><sup></sup>  Benno Studer, commento alla LDFR, 2<sup>a</sup> ed., Brugg 2011, n. 10 ad art. 18 LDFR.</p>
</div>
</div></article><article id="art_42"><a name="a42"></a><h6 class="heading" role="heading">
<span class="display-icon"></span><span class="external-link-icon"></span><a href="#art_42">Art. 42  cpv. 1</a>
</h6>
<div class="collapseable"><p class="absatz man-space-before-4">Dopo i discendenti coltivatori diretti e prima di ogni fratello o sorella e figli loro, al coniuge deve essere concesso un diritto di prelazione per la coltivazione diretta dell’azienda agricola. Il rafforzamento della posizione dei coniugi in caso di vendita mediante trattativa privata garantisce la continuità dell’azienda agricola all’interno della famiglia, senza impedire ai discendenti coltivatori diretti di riprenderla. Il diritto di prelazione facilita anche la vendita volontaria e diretta tra coniugi.</p></div></article><article id="art_49"><a name="a49"></a><h6 class="heading" role="heading">
<span class="display-icon"></span><span class="external-link-icon"></span><a href="#art_49">Art. 49  cpv. 1 n. 2</a>
</h6>
<div class="collapseable"><p class="absatz man-space-before-4">Il diritto di prelazione del coniuge per quote di comproprietà sull’azienda agricola assicura il mantenimento e l’indivisione dell’azienda agricola qualora un comproprietario intendesse vendere la propria quota. L’ordine di prelazione è stabilito dall’articolo 42, secondo il quale il diritto di prelazione può essere esercitato in primo rango dai discendenti coltivatori diretti. Il diritto di prelazione del coniuge può essere esercitato soltanto se nessun discendente coltivatore diretto desidera rilevare la quota di comproprietà dell’azienda agricola. L’acquisizione di quote di comproprietà non è soggetta all’obbligo di autorizzazione (art. 62 lett. b LDFR). Si propone pertanto di precisare espressamente nell’articolo 62 LDFR che è necessario autorizzare qualsiasi cambiamento di proprietà di diritti di partecipazione che conferiscono il diritto di voto in tali società di capitali.</p></div></article><article id="art_52"><a name="a52"></a><h6 class="heading" role="heading">
<span class="display-icon"></span><span class="external-link-icon"></span><a href="#art_52">Art. 52  cpv. 2 e 2<sup>bis</sup></a>
</h6>
<div class="collapseable">
<p class="absatz man-space-before-4">Gli adeguamenti della durata di ammortamento nell’articolo 18 capoverso 4 si applicano ovviamente anche al caso di prelazione.</p>
<p class="absatz man-space-before-4">Si precisa inoltre che il momento del calcolo di un eventuale aumento è definito anche in caso di scioglimento, ad esempio, della comproprietà o della proprietà comune. Ai fini dell’aumento non è quindi determinante la data della sentenza, bensì quella dello scioglimento (data di risoluzione) o dell’alienazione (iscrizione nel registro fondiario). Questa precisazione serve a garantire la certezza del diritto e l’uniformità. Essa mira a garantire che un aumento autorizzato non possa essere eluso mediante un ritardo causato da lunghi processi.</p>
</div></article><article id="art_60"><a name="a60"></a><h6 class="heading" role="heading">
<span class="display-icon"></span><span class="external-link-icon"></span><a href="#art_60">Art. 60  cpv. 1 lett. f e j</a>
</h6>
<div class="collapseable">
<p class="absatz man-space-before-4">Secondo le disposizioni vigenti, solo per un affittuario di un’azienda agricola può essere costituito un diritto di superficie su una particella dell’azienda agricola affittata. In considerazione degli sviluppi in atto nei settori della pianificazione del territorio e della protezione del paesaggio, il gestore di un’azienda agricola dovrebbe avere la possibilità di costruire un edificio agricolo anche su una particella da lui affittata attualmente o in futuro in diritto di superficie. Secondo l’articolo 678 CC il diritto di superficie può essere costituito sotto forma di servitù su piante. Per consentire il rinnovo di frutteti e vigneti su terreni in affitto e garantire al contempo la proprietà dell’investimento, potrebbe acquisire importanza anche il diritto di superficie su piante (la cosiddetta superficie piantumata). Il contratto di affitto agricolo per la particella di base dovrebbe essere concluso per la stessa durata e dichiarato parte integrante del contratto di diritto di superficie. Se viene stipulato un diritto di superficie non per sé stante con una durata inferiore a 30 anni, non si costituisce un nuovo fondo (art. 779 cpv. 3 in combinato disposto con l’art. 655 cpv. 3 CC, e contrario) e il fondo di base con la servitù rimane nel suo insieme soggetto alla LDFR. Se viene costituito un diritto di superficie per sé stante (art. 779 cpv. 3 CC), il nuovo fondo con l’edificio agricolo continua a essere soggetto al campo d’applicazione della LDFR poiché diventa parte dell’azienda agricola dell’affittuario del fondo (art. 4 cpv. 1 in combinato disposto con l’art. 7 cpv. 1 LDFR)<sup><a href="#fn-d11019e1236" id="fnbck-d11019e1236">53</a></sup>.</p>
<p class="absatz man-space-before-4">Secondo la normativa proposta, in applicazione della lettera j le aziende agricole possono essere suddivise, se quelle che si creeranno dopo la divisione adempiono i requisiti di un’azienda agricola con almeno 1.0 USM (art. 7 cpv. 1–3 LDFR) e se sono già disponibili tutti gli edifici e gli impianti necessari per la produzione agricola. In questo caso l’articolo 5 LDFR (Riserve del diritto cantonale) non è applicabile. Il diritto fondiario rurale mira a preservare buone strutture di gestione (art. 1 cpv. 1 lett. a LDFR). Una suddivisione in piccole unità di dimensione inferiore a 1.0 USM non sarebbe quindi compatibile con lo scopo. La suddivisione deve inoltre essere compatibile con gli obiettivi della pianificazione del territorio e richiede quindi un coordinamento con le autorità preposte alla pianificazione del territorio. In questo contesto, si propone che non possano sorgere nuovi edifici di economia rurale o nuovi edifici destinati al fabbisogno abitativo. Il secondo periodo, in cui si stabilisce che ai fini della valutazione dell’esistenza o meno di un’azienda agricola sono considerati solo gli edifici di proprietà esistenti, tiene conto di questo obiettivo. Un’azienda agricola è sempre costituita da un insieme di fondi agricoli nonché edifici e impianti utilizzati a scopi agricoli. Non è quindi sufficiente raggiungere la dimensione di 1.0 USM se non è presente l’insieme dei terreni e degli edifici. In questo senso, non si applica la disposizione dell’articolo 7 capoverso 4 lettera b, secondo cui è possibile costruire gli edifici mancanti necessari alla gestione se i relativi costi sono sopportabili per l’azienda.</p>
<div class="footnotes"><p id="fn-d11019e1236"><sup><a href="#fnbck-d11019e1236">53</a></sup><sup></sup>  Eduard Hofer, commento alla LDFR, 2<sup>a</sup> ed., Brugg 2011, n. 17c ad art. 6 LDFR.</p></div>
</div></article><article id="art_61"><a name="a61"></a><h6 class="heading" role="heading">
<span class="display-icon"></span><span class="external-link-icon"></span><a href="#art_61">Art. 61  cpv. 1</a>
</h6>
<div class="collapseable">
<p class="absatz man-space-before-4">Al capoverso 1 è espressamente menzionato l’obbligo di autorizzazione per l’acquisizione di diritti di partecipazione che conferiscono il diritto di voto (azioni o quote sociali) di società di capitali i cui attivi constino principalmente di un’azienda agricola o di fondi agricoli. Anche il Tribunale federale ha stabilito che il trasferimento di tali diritti di partecipazione è equiparabile economicamente a un cambiamento di proprietà e richiede un’autorizzazione<sup><a href="#fn-d11019e1256" id="fnbck-d11019e1256">54</a></sup>. Da un lato la modifica aumenta la trasparenza e la certezza del diritto, dall’altro consente di ribadire chiaramente che i trasferimenti di diritti di partecipazione a persone giuridiche i cui attivi principali non constano principalmente di un’azienda agricola né di un fondo agricolo non sono soggetti all’obbligo di autorizzazione. Questa limitazione si fonda sulla formulazione dell’autorizzazione eccezionale in caso di fusioni e scissioni (art. 62 lett. g LDFR). Non è necessaria un’autorizzazione nemmeno per il trasferimento di diritti di partecipazione senza diritti di voto, in particolare di buoni di partecipazione (art. 656<i>a</i> segg. CO) o di buoni di godimento (art. 657 segg. CO e art. 774<i>a</i> CO). Poiché i proprietari di tali titoli non hanno il diritto di essere consultati nella SA o nella Sagl, non possono influire sulla gestione né sulla coltivazione. L’acquisizione di capitale proprio tramite buoni di partecipazione o di godimento è un’ottima possibilità per finanziare l’ulteriore sviluppo delle aziende agricole poiché il capitale proprio, a differenza di quello di terzi, non è soggetto a interessi né può essere disdetto. Ciò rafforza la coltivazione diretta, visto che i coltivatori diretti possono disporre autonomamente di un capitale proprio più consistente.</p>
<p class="absatz man-space-before-4">L’autorizzazione all’acquisto può essere vincolata a oneri, anche non espressamente menzionati nell’articolo 64 capoverso 1 LDFR<sup><a href="#fn-d11019e1275" id="fnbck-d11019e1275">55</a></sup>.</p>
<div class="footnotes">
<p id="fn-d11019e1256"><sup><a href="#fnbck-d11019e1256">54</a></sup><sup></sup>  Cfr. DTF <b>140</b> II 233 consid. 5.6.1.</p>
<p id="fn-d11019e1275"><sup><a href="#fnbck-d11019e1275">55</a></sup><sup></sup>  DTF <b>140</b> II 233 consid. 3.1.</p>
</div>
</div></article><article id="art_62"><a name="a62"></a><h6 class="heading" role="heading">
<span class="display-icon"></span><span class="external-link-icon"></span><a href="#art_62">Art. 62  cpv. 1 lett. i e 2</a>
</h6>
<div class="collapseable">
<p class="absatz man-space-before-4">La nuova lettera i mira ad attuare la mozione Hegglin Peter 24.4420 volta a garantire le aree d’estrazione di materie prime minerali, in particolare di ghiaia e sabbia. Le servitù a garanzia delle aree d’estrazione e di discarica devono poter essere iscritte nel registro fondiario senza autorizzazione. Contrariamente all’acquisto delle superfici nel quadro dell’eccezione di cui all’articolo 64 capoverso 1 lettera c, le servitù a favore di altri scopi importanti o pubblici sono compatibili con l’obiettivo e lo scopo del diritto fondiario. In diverse decisioni<sup><a href="#fn-d11019e1293" id="fnbck-d11019e1293">56</a></sup> il Tribunale federale ha tuttavia valutato le servitù come un cambiamento di proprietà economico alla stregua dell’acquisto di superfici e ha interpretato la prassi di autorizzazione in modo sempre più restrittivo, per cui le servitù possono essere iscritte legalmente nel registro fondiario solo dopo che il piano di utilizzazione del Comune è passato in giudicato. L’elaborazione in tempi brevi del piano di utilizzazione è supportata dall’attuale autorizzazione all’estrazione rilasciata dal Cantone competente. A questo punto, i fondi non rientrano più nel campo d’applicazione della LDFR, poiché è stata autorizzata un’utilizzazione non agricola (art. 2 cpv. 1 lett. b LDFR). La garanzia delle servitù a tutela delle aree d’estrazione e di discarica deve essere concretizzata con largo anticipo, al fine di garantire la sicurezza della pianificazione e degli investimenti per le imprese interessate. La nuova lettera i prevede che le servitù siano preventivamente iscritte nel registro fondiario in base al loro scopo, al fine di garantire alle imprese la certezza del diritto per gli investimenti preliminari effettuati e la continuità dei loro siti di produzione. Si intende creare certezza del diritto e trasparenza per entrambe le parti del contratto di servitù. L’iscrizione nel registro fondiario, sancita da un contratto che richiede l’atto pubblico, è preferibile a un contratto meramente obbligatorio senza iscrizione nel registro fondiario. Gli obiettivi e gli scopi della LDFR non sono pregiudicati da tali servitù, purché sia garantito che la produzione agricola possa proseguire senza ostacoli fino all’inizio dell’estrazione autorizzata. La nuova disposizione mira a garantire che, fino all’inizio dell’estrazione, nei contratti di servitù non possano essere inserite clausole accessorie che ostacolerebbero in modo permanente la gestione agricola o l’affitto agricolo<sup><a href="#fn-d11019e1304" id="fnbck-d11019e1304">57</a></sup>. Le attività connesse alla pianificazione, come le trivellazioni di prova, il sopralluogo dei campi da parte delle parti contraenti o la misurazione, non costituiscono un ostacolo alla produzione agricola. Restano autorizzate le attività temporanee necessarie per esercitare il diritto concesso e per ottenere le relative autorizzazioni. Per il periodo che intercorre tra l’inizio dell’estrazione e la completa ricoltivazione, passando per la fase di ripiena, già attualmente i fondi non utilizzati a fini agricoli non sono più soggetti alla LDFR. Viceversa, i fondi tornano ad essere soggetti alla LDFR una volta completata la ricoltivazione e quando le superfici possono essere nuovamente utilizzate a fini agricoli.</p>
<p class="absatz man-space-before-4">L’acquisizione di quote di comproprietà non è soggetta all’obbligo di autorizzazione (art. 62 lett. b LDFR). Si propone pertanto di precisare espressamente al capoverso 2 che è necessario autorizzare qualsiasi cambiamento di proprietà di diritti di partecipazione che conferiscono il diritto di voto in tali società di capitali.</p>
<div class="footnotes">
<p id="fn-d11019e1293"><sup><a href="#fnbck-d11019e1293">56</a></sup><sup></sup>  Decisioni del Tribunale federale 2C_157/2017 del 12 set. 2017, 2C_255/2022 del 7 feb. 2022, pubblicate in DTF <b>149</b> II 237 e 2C_647/2023 del 4 set. 2024.</p>
<p id="fn-d11019e1304"><sup><a href="#fnbck-d11019e1304">57</a></sup><sup></sup>  Boll. Uff. <b>2025</b> S 14–15</p>
</div>
</div></article><article id="art_64"><a name="a64"></a><h6 class="heading" role="heading">
<span class="display-icon"></span><span class="external-link-icon"></span><a href="#art_64">Art. 64  cpv. 1 lett. d, e nonché h</a>
</h6>
<div class="collapseable">
<p class="absatz man-space-before-4">Il presupposto per un’eccezione al principio della coltivazione diretta, secondo cui l’acquisto deve servire alla conservazione di un oggetto naturale protetto, finora contemplato alla lettera e viene integrato nella lettera d e precisato. Anche le zone protette di cui alla lettera d vengono definite in modo chiaro dal punto di vista giuridico. Tali zone protette sono delimitate mediante un processo chiaro e democratico, che da un lato serve a garantire la tutela delle superfici e dall’altro aumenta l’accettazione da parte della popolazione. Oltre alle zone protette ai sensi dell’articolo 17 capoverso 1 LPT, sono contemplati tutti gli oggetti d’importanza nazionale nonché gli oggetti d’importanza regionale e locale ai sensi dell’articolo 18<i>b</i> capoverso 1 LPN. Dall’introduzione della LDFR nel 1994, le zone protette hanno subito un ulteriore sviluppo ed è stato possibile delinearne progressivamente delle nuove. All’epoca dell’emanazione della LDFR nel 1994, il legislatore non poteva ancora presumere che tutte le zone protette erano state registrate in modo vincolante. Grazie alla pianificazione del territorio e all’ulteriore sviluppo delle zone protette nazionali, oggi le superfici sono più estese e meglio protette. Gli oggetti protetti d’importanza regionale e locale devono essere chiaramente delimitati in termini di superficie per poter essere acquistati. Non ci si può avvalere della deroga per acquistare superfici di maggiori dimensioni che non appartengono all’oggetto effettivo ai sensi dell’articolo 18<i>b</i> capoverso 1 LPN. Secondo questa disposizione, l’acquisto deve essere autorizzato, se consente di garantire meglio a lungo termine gli interessi di protezione dell’oggetto. La disposizione vigente finora «[...] e l’acquirente acquista il terreno ai fini di tale protezione» richiede solo una dichiarazione conforme allo scopo. Rispetto alle esigenze per l’acquisto da parte di coltivatori diretti, tale dichiarazione è insufficiente. Analogamente all’acquisto per la coltivazione diretta, per cui deve essere dimostrato in modo credibile che l’acquirente coltiverà personalmente il terreno e che dispone delle capacità necessarie secondo gli usi del Paese, anche nel caso di un’autorizzazione eccezionale per motivi di protezione della natura e del paesaggio occorre dimostrare in modo credibile che l’acquirente provvederà alla manutenzione e alla cura della superficie in modo conforme allo scopo di protezione e che dispone delle conoscenze e delle capacità necessarie a tal fine. Tale esigenza mira a migliorare la protezione e dovrebbe essere facilmente realizzabile per le organizzazioni che secondo i loro statuti perseguono e praticano comprovatamente la protezione dell’oggetto protetto in conformità con lo scopo della protezione. La disposizione si rivolge in particolare a persone o organizzazioni che non hanno alcuna esperienza pregressa nella protezione né nella cura delle superfici agricole protette. Non sarà facile per una singola persona o una neocostituita organizzazione riuscire a dimostrare in modo credibile che sarà in grado di assicurare una migliore protezione di una superficie soggetta, ad esempio, alla protezione della natura, se intende operare in quella zona per la prima volta e persegue anche altri scopi. In questi casi, l’esigenza più elevata è particolarmente rilevante, poiché le superfici sono già oggi coltivate da affittuari agricoli in conformità con le disposizioni di protezione. Non sarebbe compatibile con l’obiettivo della LDFR se un coltivatore diretto non potesse acquistare le superfici nonostante le gestisca in modo simile allo stato naturale, mentre persone senza competenze specifiche potessero acquistare terreni a fini di protezione senza dover nemmeno dimostrare in modo credibile come intendono gestirli in futuro con un piano adeguato. </p>
<p class="absatz man-space-before-4">Oltre all’acquisto di superfici protette o alla delimitazione di zone protette, esistono altre possibilità per garantire la protezione. Ai sensi dell’articolo 15 LPN, la Confederazione può acquistare o tutelare siti naturali, luoghi storici oppure rarità naturali e monumenti d’importanza nazionale mediante contratto o, qualora ciò non sia possibile, mediante espropriazione. Può affidarne l’amministrazione a Cantoni, Comuni o organizzazioni. La protezione e la manutenzione dei biotopi d’importanza nazionale vanno assicurate stipulando, se possibile, accordi con i proprietari fondiari e i gestori e mediante un’adeguata utilizzazione agricola e forestale. Se per raggiungere l’obiettivo di protezione è necessario acquistare terreni, i Cantoni hanno la facoltà d’espropriare. Nelle loro disposizioni d’esecuzione, possono dichiarare applicabile la legge federale del 20 giugno 1930<sup><a href="#fn-d11019e1332" id="fnbck-d11019e1332">58</a></sup> sull’espropriazione, fermo restando che le opposizioni rimaste controverse sono decise dal governo cantonale (art. 18<i>c</i> LPN). Ai sensi dell’articolo 62 lettera e LDFR, l’acquisto non è soggetto ad autorizzazione nell’ambito di un’espropriazione. Esiste inoltre l’eccezione dell’acquisto senza coltivazione diretta ai sensi dell’articolo 64 capoverso 1 lettera f LDFR, se nonostante pubblico bando a un prezzo non esorbitante (art. 66 LDFR) non vi sono offerte di coltivatori diretti per acquistare il fondo per la coltivazione diretta. Il principio secondo cui la protezione deve essere garantita in primo luogo con misure diverse dall’acquisto unitamente alla possibilità di acquisto mediante pubblico bando implicano anche che le suddette eccezioni si applicano solo se l’acquisto garantisce meglio a lungo termine gli obiettivi di protezione. Si pensi ad esempio a superfici abbandonate e improduttive da tempo che, grazie al nuovo proprietario, vengono nuovamente curate in modo conforme alla protezione.</p>
<p class="absatz man-space-before-4">Al capoverso 1 lettera h è menzionato esplicitamente che le autorità competenti possono accordare in via eccezionale l’autorizzazione all’acquisizione da parte di un acquirente non coltivatore diretto di partecipazioni minoritarie fino al 25 per cento, a condizione che le quote restanti, ossia almeno tre quarti, siano detenute da coltivatori diretti. Questa eccezione è necessaria perché con la nuova formulazione dell’articolo 61 capoverso 1 D-LDFR tutti i cambiamenti di proprietà di diritti di partecipazione che conferiscono il diritto di voto a società di capitali, i cui attivi constano principalmente di un’azienda agricola o un fondo agricolo, sono soggetti ad autorizzazione.</p>
<div class="footnotes"><p id="fn-d11019e1332"><sup><a href="#fnbck-d11019e1332">58</a></sup><sup></sup>  <a href="https://fedlex.data.admin.ch/vocabulary/legal-taxonomy/8369" target="_blank" data-rs-uri="https://fedlex.data.admin.ch/eli/cc/47/689_701_723" data-rs="711" data-lang="it">RS <b>711</b></a></p></div>
</div></article><article id="art_71"><a name="a71"></a><h6 class="heading" role="heading">
<span class="display-icon"></span><span class="external-link-icon"></span><a href="#art_71">Art. 71  cpv. 1</a>
</h6>
<div class="collapseable">
<p class="absatz man-space-before-4">L’autorità competente ad accordare l’autorizzazione revoca la sua decisione se l’acquirente non rispetta gli oneri e le condizioni. La decisione non è più revocabile quando siano trascorsi più di 10 anni dall’iscrizione del negozio giuridico nel registro fondiario (cpv. 2). Sebbene le condizioni e gli oneri siano autorizzati secondo i principi generali del diritto amministrativo anche senza esplicita menzione nella legge, ora vengono menzionati espressamente al fine di garantire la certezza del diritto e la trasparenza sia per le autorità cantonali sia per gli interessatati.</p>
<p class="absatz man-space-before-4">Secondo i principi generali del diritto amministrativo, all’occorrenza le autorità cantonali possono integrare le loro decisioni aggiungendo condizioni od oneri, senza che ciò sia espressamente menzionato in una norma di legge. Tradizionalmente, l’onere è definito come un obbligo di fare, astenersi dal fare o tollerare qualcosa che viene imposto a un cittadino come clausola accessoria in una decisione. La condizione si riferisce a un avvenimento futuro incerto: se questo si verifica, la decisione è giuridicamente efficace (condizione sospensiva) oppure decade (condizione risolutiva). A differenza della condizione, che ha un effetto diretto sulla forza giuridica della decisione a cui si riferisce, l’adempimento o l’inadempimento di un onere non ha un’influenza diretta sulla forza giuridica della decisione che lo contiene, in quanto non è un elemento necessario della decisione, ma solo un’integrazione. La forza giuridica di una decisione che è stata pronunciata con un onere non dipende dal fatto che tale onere non è o non è più soddisfatto, bensì mantiene la sua efficacia finché non viene revocata. In questo senso, l’onere è quindi un accordo accessorio che ha effetti meno restrittivi rispetto alla condizione sospensiva. Inoltre, data la sua natura indipendente, può essere contestato indipendentemente dal resto della decisione, anche se ne è parte integrante<sup><a href="#fn-d11019e1358" id="fnbck-d11019e1358">59</a></sup>. La nuova disposizione dell’articolo 71 capoverso 1 D-LDFR è da intendersi in combinato disposto con l’articolo 72 LDFR. In particolare in caso di mancato adempimento degli oneri, la revoca di un’autorizzazione può essere utilizzata per ottenere una nuova autorizzazione con nuovi termini e nuovi oneri al fine di ripristinare la situazione conforme al diritto.</p>
<div class="footnotes"><p id="fn-d11019e1358"><sup><a href="#fnbck-d11019e1358">59</a></sup><sup></sup>  DTF <b>129</b> II 361 consid. 4.2.</p></div>
</div></article><section id="lvl_5/lvl_u13"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_u13">Art. 72, rubrica e cpv. 1<sup>bis</sup></a>
</h2>
<div class="collapseable">
<p class="absatz man-space-before-4">La rubrica è adeguata per tener conto delle nuove disposizioni che vanno oltre la semplice rettificazione del registro fondiario. Essa è ripresa dall’articolo 27 della legge federale del 16 dicembre 1983<sup><a href="#fn-d11019e1376" id="fnbck-d11019e1376">60</a></sup> sull’acquisto di fondi da parte di persone all’estero. </p>
<p class="absatz man-space-before-4">Attualmente l’autorità competente ad accordare l’autorizzazione non dispone di alcun margine di manovra per far rispettare gli oneri dell’autorizzazione se non la revoca dell’autorizzazione e la successiva rettificazione del registro fondiario. D’ora in poi, in caso di mancato o insufficiente adempimento degli oneri di un’autorizzazione all’acquisto (art. 71 cpv. 1 D-LDFR), l’autorità competente ad accordare l’autorizzazione può, dopo aver sentito l’acquirente e aver fissato un termine adeguato, dargli la possibilità di adempirli. Essa può anche integrare o adeguare l’autorizzazione all’acquisto e imporre nuovi oneri in funzione della nuova situazione. Ciò sarebbe indicato, ad esempio, nel caso in cui il piano di gestione originario sia stato modificato e sia quindi necessario ridefinire un onere. In questi casi non sussistono dubbi circa la coltivazione diretta, bensì circa l’adempimento degli oneri imposti in precedenza dall’autorità competente ad accordare l’autorizzazione. Il termine assoluto di 10 anni (art. 71 cpv. 2 LDFR) non viene quindi interrotto. Se il termine di 10 anni deve ricominciare a decorrere, l’autorizzazione va revocata e occorre effettuare una rettificazione del registro fondiario. Solo dopo la correzione, i precedenti proprietari (ex acquirenti) vengono nuovamente iscritti nel registro fondiario sulla base del rilascio di una nuova autorizzazione all’acquisto adeguata. Se invece non c’è più alcuna prospettiva di un corretto adempimento dei requisiti per la coltivazione diretta e gli oneri imposti non possono essere fatti rispettare o l’annullamento dell’acquisto non porta a un risultato soddisfacente, ad esempio perché nemmeno il venditore è in grado di garantire la coltivazione diretta delle superfici, l’autorità competente ad accordare l’autorizzazione può adottare anche altre misure per ripristinare la situazione conforme al diritto. Ad esempio, può concordare con il proprietario la vendita diretta del fondo agricolo sul quale non vi è coltivazione diretta a un coltivatore diretto entro un termine opportuno. Questa misura sarebbe più semplice dal punto di vista amministrativo rispetto alla restituzione al venditore con rimborso del prezzo di acquisto e alla successiva rivendita. In caso di controversia, la rettificazione del registro fondiario e la restituzione non coincidono a livello temporale, il che comporta nella pratica numerosi problemi difficilmente risolvibili<sup><a href="#fn-d11019e1390" id="fnbck-d11019e1390">61</a></sup>. Le misure scelte devono essere proporzionate e soddisfare gli obiettivi della LDFR (art. 1 LDFR). Se non vengono rispettati solo gli oneri inerenti a clausole accessorie, l’autorità competente ad accordare l’autorizzazione ha ora anche la possibilità di raggiungere gli obiettivi perseguiti con altre misure (art. 72 cpv. 1<sup>bis</sup> lett. a D-LDFR) per ripristinare la situazione conforme al diritto. L’ordine di rettificazione del registro fondiario costituisce ora l’ultima misura. La rettificazione viene disposta soltanto se le alternative non portano al risultato desiderato. Se l’autorità competente ad accordare l’autorizzazione non è in grado di ripristinare la situazione conforme al diritto con altre misure ai sensi dell’articolo 72 capoverso 1<sup>bis</sup>, deve ordinare, come <i>ultima ratio</i>, la rettificazione del registro fondiario.</p>
<div class="footnotes">
<p id="fn-d11019e1376"><sup><a href="#fnbck-d11019e1376">60</a></sup><sup></sup>  <a href="https://fedlex.data.admin.ch/vocabulary/legal-taxonomy/5770" target="_blank" data-rs-uri="https://fedlex.data.admin.ch/eli/cc/1984/1148_1148_1148" data-rs="211.412.41" data-lang="it">RS <b>211.412.41</b></a></p>
<p id="fn-d11019e1390"><sup><a href="#fnbck-d11019e1390">61</a></sup><sup></sup>  Decisione del Tribunale federale 4A_127/2024 del 12 set. 2024.</p>
</div>
</div></section><article id="art_73"><a name="a73"></a><h6 class="heading" role="heading">
<span class="display-icon"></span><span class="external-link-icon"></span><a href="#art_73">Art. 73  cpv. 1, secondo periodo</a>
</h6>
<div class="collapseable">
<p class="absatz man-space-before-4">Il supplemento del valore di reddito agricolo è aumentato di 15 punti percentuali. Il nuovo supplemento ammonta quindi al 50 per cento rispetto all’attuale 35 per cento. Questo aumento si traduce in un incremento dell’11 per cento. L’adeguamento compensa in parte il rincaro dei costi di costruzione, al fine di sostenere gli agricoltori sul piano imprenditoriale nel finanziamento delle loro attività di investimento. Con effetto al 1° gennaio 2025, la Confederazione ha già adeguato al rincaro dei costi di costruzione le aliquote forfettarie per i crediti di investimento senza interessi, in modo che i maggiori costi di investimento possano essere finanziati in modo vantaggioso con crediti di investimento e ipoteche a lungo termine a tassi d’interesse favorevoli. La verifica della sostenibilità e della redditività nonché la valutazione dei rischi sono effettuate dall’autorità cantonale competente per la concessione dei crediti di investimento della Confederazione. Con un’esecuzione corretta dal punto di vista tecnico e specialistico, i Cantoni garantiscono che le famiglie non si indebitino eccessivamente a causa dell’investimento. Va notato che negli ultimi 10 anni il grado d’indebitamento delle aziende agricole svizzere ha registrato un leggero calo<sup><a href="#fn-d11019e1414" id="fnbck-d11019e1414">62</a></sup>. L’evoluzione dell’indebitamento delle famiglie contadine è quindi in linea con quella dei mezzi finanziari a loro disposizione per il rimborso.</p>
<div class="footnotes"><p id="fn-d11019e1414"><sup><a href="#fnbck-d11019e1414">62</a></sup><sup></sup>  Calcolo UFAG (base: Analisi centralizzata dei dati contabili di Agroscope).</p></div>
</div></article><article id="art_75"><a name="a75"></a><h6 class="heading" role="heading">
<span class="display-icon"></span><span class="external-link-icon"></span><a href="#art_75">Art. 75  cpv. 1 lett. e</a>
</h6>
<div class="collapseable">
<p class="absatz man-space-before-4">Indipendentemente dal fatto che il divorzio o la separazione sia consensuale in tutti i suoi aspetti o che il tribunale debba decidere almeno in parte, in ogni caso il divorzio o la separazione necessita di una sentenza del giudice. Anche una convenzione deve essere omologata dal giudice (art. 288 cpv. 1 del Codice di procedura civile<sup><a href="#fn-d11019e1429" id="fnbck-d11019e1429">63</a></sup>). Con la deroga proposta, vi è la possibilità di superare il limite dell’aggravio per garantire le pretese relative alla liquidazione del regime dei beni confermate o stabilite dal tribunale, facilitandone quindi il finanziamento. L’ex coniuge che, dopo il divorzio o la separazione, deve soddisfare una pretesa relativa alla liquidazione del regime dei beni e non dispone dei mezzi finanziari necessari, avrà ora la possibilità di superare il limite dell’aggravio senza autorizzazione e di contrarre o aumentare un mutuo garantito da ipoteca. I fondi così ottenuti devono essere utilizzati per saldare la pretesa relativa alla liquidazione del regime dei beni.</p>
<div class="footnotes"><p id="fn-d11019e1429"><sup><a href="#fnbck-d11019e1429">63</a></sup><sup></sup>  <a href="https://fedlex.data.admin.ch/vocabulary/legal-taxonomy/6136" target="_blank" data-rs-uri="https://fedlex.data.admin.ch/eli/cc/2010/262" data-rs="272" data-lang="it">RS <b>272</b></a></p></div>
</div></article><article id="art_79"><a name="a79"></a><h6 class="heading" role="heading">
<span class="display-icon"></span><span class="external-link-icon"></span><a href="#art_79">Art. 79  cpv. 2 e 4, 88 cpv. 2, 90 cpv. 2 nonché 91 cpv. 3</a>
</h6>
<div class="collapseable"><p class="absatz man-space-before-4">In seguito a una modifica delle ordinanze sull’organizzazione del DFGP e del DEFR, con effetto a inizio 2021 il Consiglio federale ha attribuito al DEFR la competenza per la LDFR e la LAAgr sulla base di un accordo in tal senso tra l’UFAG e l’UFG risalente al 2018. L’accordo non prevedeva un trasferimento di risorse. Con questo passaggio di competenze, il DEFR ha delegato all’UFAG la gestione delle questioni tecniche, mentre l’UFG continuerà ad agire formalmente nei confronti dei tribunali. Di conseguenza, laddove necessario, nella LDFR i rimandi al DFGP vengono sostituiti con rimandi al DEFR. L’ODFR sarà modificata nel quadro del prossimo pacchetto di ordinanze agricole.</p></div></article><section id="lvl_5/lvl_u17"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_u17">Modifica di un altro atto normativo</a>
</h2>
<div class="collapseable"><p class="absatzkurs man-font-style-italic man-space-before-4">Legge federale sull’affitto agricolo</p></div></section><article id="art_58"><a name="a58"></a><h6 class="heading" role="heading">
<span class="display-icon"></span><span class="external-link-icon"></span><a href="#art_58">Art. 58  cpv. 1</a>
</h6>
<div class="collapseable"><p class="absatz man-space-before-4">Nel capoverso 1 «Dipartimento federale di giustizia e polizia» è sostituito con «Dipartimento federale dell’economia, della formazione e della ricerca» (cfr. commento all’articolo 79 D-LDFR).</p></div></article>
</div></section><section id="lvl_6"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_6">6 Ripercussioni</a>
</h1>
<div class="collapseable">
<section id="lvl_6/lvl_6.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.1">6.1 Ripercussioni per la Confederazione</a>
</h2>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Ripercussioni finanziarie</p>
<p class="absatz man-space-before-4">Il progetto non ha alcuna ripercussione diretta per la Confederazione.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Ripercussioni sull’effettivo del personale</p>
<p class="absatzvor man-space-before-4">Le ordinanze sull’organizzazione del DFGP e del DEFR sono state modificate con effetto al 1° gennaio 2021 senza che l’UFAG abbia ricevuto risorse umane aggiuntive (cfr. spiegazioni relative agli art. 79 cpv. 2 e 4, 88 cpv. 2, 90 cpv. 2 nonché 91 cpv. 3 D-LDFR). Nel frattempo è emerso che le risorse esistenti non sono sufficienti per svolgere i compiti attuali e affrontare le nuove sfide che si prospettano in relazione alla LDFR e alla LAAgr in modo sufficientemente accurato e conformemente agli attuali standard di qualità. Gli scambi più intensi e serrati con i Cantoni, il coinvolgimento dei portatori d’interesse e le richieste più frequenti all’UFAG hanno superato il dispendio previsto. Inoltre, si prospettano diverse nuove sfide nei settori dell’alta vigilanza e delle valutazioni. Con il passaggio delle competenze per la LDFR e la LAAgr all’UFAG, quest’ultimo deve attuare e svolgere l’alta vigilanza maggiormente in funzione del rischio, secondo gli standard del Controllo federale delle finanze. Sono necessari interventi anche in altri ambiti, come ad esempio la revisione del metodo per il calcolo del valore di reddito che non è più in linea con i metodi di valutazione attualmente noti. </p>
<p class="absatzvor man-space-before-4" msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Il mandato dell’alta vigilanza sancito dalla Costituzione è teso a controllare l’applicazione del diritto federale e a garantirne l’esecuzione uniforme (art. 49 cpv. 2 Cost.). Attraverso l’alta vigilanza in funzione del rischio la Confederazione controlla se la legge è rispettata e ne assicura l’esecuzione uniforme. Per quanto concerne la LDFR si tratta in particolare di vigilare sull’esecuzione cantonale in materia di autorizzazione all’acquisto di aziende e fondi agricoli, esclusione di fondi dal campo di applicazione della LDFR, divisione materiale, prezzo di vendita consentito, stima del valore di reddito agricolo e autorizzazioni del superamento del limite dell’aggravio. In relazione alla LAAgr la vigilanza in funzione del rischio riguarda l’autorizzazione del fitto per un’azienda agricola, l’opposizione contro fitti troppo elevati per i fondi agricoli nonché l’autorizzazione all’affitto particella per particella e di durate d’affitto più brevi. Con le risorse umane esistenti, questi compiti non possono essere svolti con la necessaria accuratezza. Ad esempio, nel quadro dell’alta vigilanza si deve monitorare l’andamento dei fitti pagati per verificare che non superino il fitto consentito poiché altrimenti il proprietario fondiario potrebbe arricchirsi indebitamente a spese degli affittuari e ciò inciderebbe sul reddito di tutto il settore agricolo, riducendolo. Attualmente più della metà del 1 000 000 circa di ettari di SAU è affittata. Il fitto consentito è fissato a circa 600–1000 franchi per ettaro di SAU. Ipotizzando un superamento medio di 100 franchi per ettaro di SAU, anche se in realtà questa è una stima per difetto, il reddito del settore agricolo subirebbe un calo di 50 milioni di franchi l’anno.</p>
<p class="absatzvor man-space-before-8">Il DEFR stima che l’UFAG avrà bisogno di circa 3 posti supplementari a tempo pieno a partire dal 2027 per svolgere i compiti in relazione alla LDFR e alla LAAgr.</p>
</div></section><section id="lvl_6/lvl_6.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.2">6.2 Ripercussioni per i Cantoni e i Comuni, per le città, gli agglomerati e le regioni di montagna</a>
</h2>
<div class="collapseable">
<p class="absatzvor man-space-before-8">La nuova normativa proposta non comporta alcun aumento del dispendio per i Cantoni (autorità competenti ad accordare l’autorizzazione e preposte all’alta vigilanza, uffici del registro fondiario). </p>
<p class="absatzvor man-space-before-8">Le norme sulle SA e sulle Sagl assicurano una maggiore certezza del diritto e ciò faciliterà il lavoro dei Cantoni. D’altro canto è probabile che saranno interpellati più spesso per ottenere informazioni di natura legale.</p>
</div></section><section id="lvl_6/lvl_6.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.3">6.3 Ripercussioni sull’economia</a>
</h2>
<div class="collapseable">
<p class="absatzvor-kurs man-font-style-italic man-space-before-8">Ripercussioni sul settore agricolo</p>
<p class="absatz man-space-before-4">Misure tese a rafforzare la coltivazione diretta:</p>
<p class="absatz man-space-before-4">Le misure garantiscono un’applicazione uniforme della LDFR in quanto consentono di chiarire le questioni ancora aperte, comprese quelle relative alla coltivazione diretta in presenza di una persona giuridica intesa come forma organizzativa. In tal modo, entro i limiti consentiti dalla legge, i coltivatori diretti beneficiano della certezza del diritto e di un certo margine di manovra imprenditoriale. Godranno di meno libertà nell’acquisizione di capitali (partecipazione dei coltivatori diretti di almeno il 75 anziché del 50 per cento come finora). La coltivazione diretta è rafforzata rispetto agli interessi della protezione della natura e del paesaggio in quanto l’autorità cantonale competente ad accordare l’autorizzazione controlla che sia rispettato il prezzo consentito, da un lato, e che l’utilizzo del terreno avvenga conformemente allo scopo previsto, dall’altro.</p>
<p class="absatzvor-kurs man-font-style-italic man-space-before-8">Misure tese a rafforzare la posizione dei coniugi</p>
<p class="absatz man-space-before-4">Nella vendita dell’azienda agricola mediante trattativa privata la posizione del coniuge del proprietario dell’azienda viene rafforzata in quanto egli può esigere che l’azienda gli venga attribuita per la coltivazione diretta. In caso di divorzio o separazione le pretese relative alla liquidazione del regime dei beni possono essere garantite anche con un pegno immobiliare superiore al limite dell’aggravio. L’aumento del valore d’imputazione migliora la posizione finanziaria dei coniugi, poiché il valore di reddito agricolo può essere aumentato adeguatamente. Inoltre, migliora l’equità tra tutti gli eredi e i membri della famiglia. Il prezzo di acquisto più elevato derivante dall’aumento deve essere finanziariamente sostenibile per la parte cessionaria, motivo per cui è espressamente autorizzato solo un aumento adeguato. Se in passato sono stati effettuati notevoli ammortamenti fiscali, tanto che il valore di ripresa supera il valore contabile dell’immobile, dal punto di vista fiscale il venditore realizza un utile di liquidazione. Con il compimento dei 55 anni, l’utile di liquidazione imponibile può essere tassato in misura ridotta all’aliquota previdenziale. L’aumento adeguato ai sensi dell’articolo 18 capoverso 3 LDFR non causa un utile di liquidazione, poiché secondo il diritto fiscale si ammortizza meno rapidamente.</p>
<p class="absatzvor-kurs man-font-style-italic man-space-before-8">Misure tese a rafforzare l’imprenditoria</p>
<p class="absatz man-space-before-4">Le misure accrescono la libertà imprenditoriale in quanto facilitano il finanziamento di progetti edilizi o l’acquisto di aziende o fondi agricoli. Poiché è possibile un indebitamento anche senza un pegno immobiliare a condizioni decisamente meno favorevoli, l’aumento del limite dell’aggravio riduce significativamente i costi del capitale di terzi.</p>
<p class="absatz man-space-before-4">Tramite il diritto di superficie è possibile assicurare la proprietà dell’investimento laddove il terreno non è di proprietà del coltivatore diretto. </p>
<p class="absatz man-space-before-4">La suddivisione di un’azienda che dispone di più centri aziendali in due o più aziende agricole offre soluzioni più differenziate per regolare la successione aziendale all’interno e all’esterno della famiglia.</p>
<p class="absatzvor-kurs man-font-style-italic man-space-before-8">Ripercussioni sui settori a monte e a valle</p>
<p class="absatz man-space-before-4">Le disposizioni della LDFR non tangono i settori a monte e a valle.</p>
<p class="absatzvor-kurs man-font-style-italic man-space-before-8 man-text-align-left">Ripercussioni dell’aumento della durata di ammortamento sull’imposta sul reddito in caso di futura cessione dell’azienda</p>
<p class="absatz man-space-before-4">Dal punto di vista fiscale si distingue tra sostanza privata e sostanza commerciale (cfr. art. 18 cpv. 2 della legge federale del 14 dicembre 1990<sup><a href="#fn-d11019e1516" id="fnbck-d11019e1516">64</a></sup> sull’imposta federale diretta [LIFD]). Coloro che esercitano un’attività lucrativa indipendente sono tassati per i proventi derivanti dalla loro azienda agricola (art. 18 LIFD) in base alla loro contabilità o registrazione fiscale (art. 125 cpv. 2 LIFD; art. 957 CO). La base per il calcolo del reddito da attività lucrativa indipendente è la contabilità conforme al diritto commerciale (art. 18 cpv. 3 in combinato disposto con l’art. 58 LIFD), anche se il diritto fiscale prevede disposizioni correttive, in particolare in materia di ammortamenti (art. 28 LIFD), accantonamenti (art. 29 LIFD) e sostituzione di beni (art. 30 LIFD). Per l’agricoltura sono determinanti gli ammortamenti fiscalmente autorizzati secondo il promemoria dell’Amministrazione federale delle contribuzioni (AFC)<sup><a href="#fn-d11019e1528" id="fnbck-d11019e1528">65</a></sup>. I contribuenti possono scegliere tra un ammortamento lineare e uno degressivo. L’ammortamento degressivo viene utilizzato principalmente per motivi di pianificazione fiscale. Gli ammortamenti degressivi vengono effettuati sul valore contabile. Questo metodo di ammortamento non è escluso nemmeno dai calcoli effettuati ai sensi dell’articolo 18 D-LDFR. A differenza del diritto fiscale, invece, è necessario applicare una valutazione oggettiva, per cui la scelta del metodo di ammortamento deve essere giustificabile e comprensibile dal punto di vista economico. Gli ammortamenti degressivi possono essere giustificati se all’inizio l’investimento perde valore più rapidamente.</p>
<p class="absatz man-space-before-4">Se dalla vendita di sostanza commerciale agricola si ottiene un ricavo superiore al valore contabile, gli ammortamenti recuperati (differenza tra il valore contabile e il ricavo) vengono registrati come utile di capitale o di liquidazione sino a concorrenza al massimo delle spese d’investimento nell’ambito dell’imposta sul reddito (art. 18 cpv. 2 e 4 LIFD). La vendita è equiparata a un trasferimento nella sostanza privata (art. 18 cpv. 2 LIFD). Questa imposizione è una correzione dei redditi annuali imposti in misura troppo bassa negli anni precedenti a causa di ammortamenti eccessivi e non giustificati dal punto di vista economico. Poiché i lavoratori indipendenti investono spesso gran parte dei loro risparmi nell’azienda, il legislatore tiene conto di questa circostanza nell’imposizione, tassando separatamente in modo privilegiato gli utili di liquidazione in caso di cessazione definitiva dell’attività indipendente dopo il compimento dei 55 anni o in caso di incapacità di esercitare tale attività in seguito a invalidità (art. 37<i>b</i> LIFD). I contributi di riscatto nella previdenza professionale (cfr. art. 33 cpv. 1 lett. d LIFD) sono deducibili anticipatamente dall’utile di liquidazione. Se non vengono effettuati simili riscatti, l’imposta sull’importo delle riserve occulte realizzate, per il quale il contribuente giustifica l’ammissibilità di un riscatto nella previdenza professionale (cosiddetto riscatto fittizio), è calcolata su un quinto della tariffa ordinaria. Se le riserve occulte realizzate superano il potenziale di riscatto, l’imposta è riscossa secondo la tariffa determinante per un quinto dell’importo restante (art. 37<i>b</i> cpv. 1 LIFD). L’imposizione ridotta degli ammortamenti recuperati è attrattiva in caso di redditi elevati, ma richiede un’attenta pianificazione affinché al momento dell’alienazione sia disponibile la liquidità necessaria.</p>
<p class="absatz man-space-before-4">In relazione all’articolo 18 D-LDFR, va notato che, a prescindere dall’aumento dovuto a investimenti importanti effettuati nei 10 anni precedenti il decesso o la vendita (art. 52 LDFR), eventuali crediti per imposte e tributi alle assicurazioni sociali che superano il valore di reddito devono essere presi in considerazione se, a causa della valutazione al valore di reddito agricolo, i debiti sono superiori agli attivi dell’eredità o al valore di reddito dell’azienda agricola.</p>
<p class="absatz man-space-before-4">Secondo la Guida per la stima, il valore di reddito agricolo (art. 10 LDFR) dovrebbe essere pari a 647 000 franchi. Il livello si basa sul valore medio delle aziende agricole nelle regioni di pianura. Secondo l’Analisi centralizzata dei dati contabili, lo stesso gruppo di aziende presenta un valore contabile delle immobilizzazioni materiali di 949 415 franchi (stato 2013)<sup><a href="#fn-d11019e1551" id="fnbck-d11019e1551">66</a></sup>. In caso di cessione dell’azienda al valore di reddito agricolo si registra quindi inevitabilmente una perdita di circa 300 000 franchi, per cui nella media di tutte le aziende non sono prevedibili conseguenze fiscali. Tuttavia, anche tenendo conto degli effetti concreti dell’investimento e dell’ammortamento ammesso, si deve constatare che generalmente la durata di ammortamento proposta di 20 anni non comporterà alcun credito fiscale supplementare. I tassi di ammortamento previsti, pari al 10 per cento e al 5 per cento, sono di fatto superiori a quelli massimi autorizzati fiscalmente per l’imposta sul reddito e sull’utile. Ciò significa che una compensazione ai sensi dell’articolo 18 D-LDFR sarà in ogni caso ridotta più rapidamente di quanto possa essere ammortizzata a livello fiscale. È quindi escluso un utile in capitale supplementare dovuto a una compensazione dell’investimento effettuato ai sensi dell’articolo 18 D-LDFR.</p>
<div class="footnotes">
<p id="fn-d11019e1516"><sup><a href="#fnbck-d11019e1516">64</a></sup><sup></sup>  <a href="https://fedlex.data.admin.ch/vocabulary/legal-taxonomy/8175" target="_blank" data-rs-uri="https://fedlex.data.admin.ch/eli/cc/1991/1184_1184_1184" data-rs="642.11" data-lang="it">RS <b>642.11</b></a></p>
<p id="fn-d11019e1528"><sup><a href="#fnbck-d11019e1528">65</a></sup><sup></sup>  Promemoria A/2001 Agricoltura/Silvicoltura; <a href="http://www.estv.admin.ch" target="_blank">
				www.estv.admin.ch
			</a> &gt; Amministrazione federale delle contribuzioni AFC &gt; Imposta federale diretta (IFD) &gt; Informazioni specifiche &gt; Promemoria.</p>
<p id="fn-d11019e1551"><sup><a href="#fnbck-d11019e1551">66</a></sup><sup></sup>  www.agroscope.ch &gt; Temi &gt; Economia e tecnologia &gt; Gestione dell’impresa e creazione di valore &gt; Analisi centralizzata dei dati contabili.</p>
</div>
</div></section><section id="lvl_6/lvl_6.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.4">6.4 Ripercussioni sulla società</a>
</h2>
<div class="collapseable"><p class="absatzvor man-space-before-8">In caso di separazione e di divorzio la posizione del coniuge è rafforzata poiché eventuali pretese relative alla liquidazione del regime dei beni che non possono essere finanziate immediatamente potranno essere onorate con un mutuo garantito da pegno immobiliare superiore al limite dell’aggravio. Grazie al diritto di prelazione applicato in secondo rango prima di quello dei fratelli, delle sorelle e dei figli loro, in futuro il coniuge coltivatore diretto potrà continuare la gestione dell’azienda agricola se non ci sono discendenti intenzionati a farlo. A livello pratico le ripercussioni saranno lievi, essendo rari i casi in cui si applica il diritto di prelazione. Perlopiù si trova una soluzione consensuale o l’azienda agricola non viene venduta.</p></div></section><section id="lvl_6/lvl_6.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.5">6.5 Ripercussioni sull’ambiente</a>
</h2>
<div class="collapseable"><p class="absatzvor man-space-before-8">Il progetto non ha alcuna ripercussione sull’ambiente.</p></div></section>
</div></section><section id="lvl_7"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_7">7 Aspetti giuridici</a>
</h1>
<div class="collapseable">
<section id="lvl_7/lvl_7.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.1">7.1 Costituzionalità</a>
</h2>
<div class="collapseable"><p class="absatzvor man-space-before-8" msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message"><span style="color: #222222;">Le presenti </span>modifiche<span style="color: #222222;"> di legge si basano sugli articoli della Costituzione menzionati nell’ingresso, segnatamente sull’articolo 104, il cui capoverso 3 lettera f autorizza esplicitamente la Confederazione a emanare prescrizioni per consolidare la proprietà fondiaria rurale</span>.</p></div></section><section id="lvl_7/lvl_7.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.2">7.2 Compatibilità con gli impegni internazionali della Svizzera</a>
</h2>
<div class="collapseable">
<p class="absatzvor man-space-before-8">La nuova normativa proposta non riguarda gli impegni assunti dalla Svizzera nell’ambito dell’Organizzazione mondiale del commercio.</p>
<p class="absatz man-space-before-4">Le modifiche della LDFR sono compatibili con gli impegni internazionali della Svizzera. Le proposte sono in linea con gli impegni generali, come ad esempio quelli derivanti per la Svizzera dalla Convenzione del 18 dicembre 1979<sup><sup><a href="#fn-d11019e1590" id="fnbck-d11019e1590">67</a></sup></sup> sull’eliminazione di ogni forma di discriminazione nei confronti della donna. Con le misure si applicano altresì le raccomandazioni del Comitato delle Nazioni Unite per l’eliminazione delle discriminazioni nei confronti delle donne concernenti le «Donne nelle aree rurali», rivolte alla Svizzera nel 2009 e nel 2016<sup><a href="#fn-d11019e1602" id="fnbck-d11019e1602">68</a></sup>. Infine, le misure sono in linea anche con le conclusioni della 62<sup>a</sup> sessione della Commissione delle Nazioni Unite sulla condizione delle donne del 2018<sup><a href="#fn-d11019e1621" id="fnbck-d11019e1621">69</a></sup>.</p>
<div class="footnotes">
<p id="fn-d11019e1590"><sup><a href="#fnbck-d11019e1590">67</a></sup><sup></sup> <a href="https://fedlex.data.admin.ch/vocabulary/legal-taxonomy/34" target="_blank" data-rs-uri="https://fedlex.data.admin.ch/eli/cc/1999/239" data-rs="0.108" data-lang="it">RS <b>0.108</b></a></p>
<p id="fn-d11019e1602"><sup><a href="#fnbck-d11019e1602">68</a></sup><sup></sup>  Concluding observations on the third periodic report of Switzerland, 7 August 2009 (recommendation No. 40); <a href="https://docs.un.org/en/CEDAW/C/CHE/CO/3" target="_blank">
				https://docs.un.org/en/CEDAW/C/CHE/CO/3
			</a>  Concluding observations on the combined fourth and fifth periodic reports of Switzerland, 25 November 2016 (recommendation No. 45); https://docs.un.org/en/CEDAW/C/CHE/CO/4-5  Concluding observations on the sixth periodic report of Switzerland, 1 November 2022 (recommendation No. 62); https://docs.un.org/en/CEDAW/C/CHE/CO/6.</p>
<p id="fn-d11019e1621"><sup><a href="#fnbck-d11019e1621">69</a></sup><sup></sup>  2018 Commission on the Status of Women, «Challenges and opportunities in achieving gender equality and the empowerment of rural women and girls», Agreed Conclusions, 28 March 2018; www.unwomen.org/en/csw/csw62-2018.</p>
</div>
</div></section><section id="lvl_7/lvl_7.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.3">7.3 Forma dell’atto</a>
</h2>
<div class="collapseable"><p class="absatzvor man-space-before-8">Il progetto prevede importanti disposizioni contenenti norme di diritto che, conformemente all’articolo 164 capoverso 1 Cost., devono essere emanate sotto forma di legge federale.</p></div></section><section id="lvl_7/lvl_7.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.4">7.4 Subordinazione al freno alle spese</a>
</h2>
<div class="collapseable"><p class="absatzvor man-space-before-8">Il progetto non contiene né nuove disposizioni in materia di sussidi né nuovi crediti d’impegno.</p></div></section><section id="lvl_7/lvl_7.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.5">7.5 Rispetto del principio di sussidiarietà e del principio dell’equivalenza fiscale</a>
</h2>
<div class="collapseable"><p class="absatzvor man-space-before-8">Il progetto non riguarda né la ripartizione né l’adempimento dei compiti da parte della Confederazione e dei Cantoni.</p></div></section><section id="lvl_7/lvl_7.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.6">7.6 Conformità alla legge sui sussidi</a>
</h2>
<div class="collapseable"><p class="absatzvor man-space-before-8">Il progetto non riguarda la legislazione in materia di sussidi.</p></div></section><section id="lvl_7/lvl_7.7"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.7">7.7 Delega di competenze legislative</a>
</h2>
<div class="collapseable"><p class="absatzvor man-space-before-8">Il progetto non delega alcuna nuova competenza legislativa al Consiglio federale.</p></div></section><section id="lvl_7/lvl_7.8"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.8">7.8 Protezione dei dati</a>
</h2>
<div class="collapseable">
<p class="absatzvor man-space-before-8">Il progetto non ha alcuna ripercussione sulla protezione dei dati.</p>
<p class="abstand1seite man-space-before-0"></p>
</div></section>
</div></section></main>
</div></body>
</html>
