<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<title>input-it</title>
</head>
<body><div id="lawcontent">
<div id="preface">
<!--25.093--><p class="srnummer man-space-after-18">25.093</p>
<h1 class="erlasstitel botschafttitel">Messaggio <br>concernente la proroga della partecipazione della Svizzera<br>alla Forza multinazionale della NATO in Kosovo (KFOR) (dal 2027 al 2029)</h1>
<p class="botschaftdatum man-space-before-3">del 19 novembre 2025</p>
<p class="botschaftlinie man-space-before-10"></p>
<p class="salutation man-space-before-3">Onorevoli presidenti e consiglieri,</p>
<p class="absatzvor man-space-before-8">con il presente messaggio vi sottoponiamo, per approvazione, il disegno di decreto federale che proroga la partecipazione della Svizzera alla Forza multinazionale della NATO in Kosovo (KFOR).</p>
<p class="absatzvor man-space-before-8">Gradite, onorevoli presidenti e consiglieri, l’espressione della nostra alta considerazione.</p>
<p></p>
<div class="table layout-table"><table>
			
			
			<tr>
				
				<td>
					
					<p class="unterschriftenfi1 man-space-before-24">19 novembre 2025</p>
				</td>
				<td>
					
					<p class="unterschriftenfi1 man-space-before-24">In nome del Consiglio federale svizzero:</p>
					<p class="unterschriftenfi man-space-before-6">La presidente della Confederazione, Karin Keller-Sutter<br>Il cancelliere della Confederazione, Viktor Rossi</p>
				</td>
			</tr>
		</table></div>
<p class="absatz man-space-before-4"></p>
<p class="absatz man-space-before-4"></p>
<p class="titeluebersicht man-space-after-13 man-font-weight-bold" msg:wcstyle02-3="loose pPr/outlineLvl" xmlns:msg="urn:com:c-moria:legi4ch:xslt:message">Compendio</p>
<p class="absatzkurs man-font-style-italic man-space-before-4"><b>L’impiego della Swisscoy in seno alla Forza multinazionale della NATO in Kosovo (KFOR), limitato sino al 31 dicembre 2026 conformemente al mandato dell’Assemblea federale, deve essere prorogato fino al 31 dicembre 2029. Nel corso degli ultimi anni, la situazione in materia di sicurezza in Kosovo è stata caratterizzata da incidenti locali la cui gravità ha indotto la NATO a rafforzare le capacità della KFOR. Come per il mandato precedente, per soddisfare eventuali esigenze supplementari della KFOR, in particolare per ragioni legate alla politica di sicurezza, il Consiglio federale vorrebbe avere la possibilità di aggiungere in corso di mandato fino a 30 militari all’effettivo massimo. Il Consiglio federale deve poter inoltre rafforzare temporaneamente il contingente qualora ciò fosse necessario in seguito a esigenze logistiche o a un inasprimento della minaccia.</b></p>
<p class="zwischentitel man-space-before-8 man-font-weight-bold"><i>Situazione iniziale</i></p>
<p class="absatzkurs man-font-style-italic man-space-before-4">La situazione nei Balcani occidentali rimane labile. In particolare nel Nord del Kosovo e in Bosnia e Erzegovina persistono tensioni ricorrenti che potrebbero aggravarsi rapidamente. Dopo aver subito una certa perdita di slancio, la prospettiva europea dei Balcani occidentali è tornata a occupare un posto di primo piano nell’agenda politica in seguito all’aggressione militare della Russia contro l’Ucraina. L’UE consente ora una partecipazione parziale al mercato interno come prerequisito per l’adesione ufficiale. È ancora prematuro valutare i risultati di questo nuovo approccio, però per i Paesi della regione le prospettive di aderire all’UE rimangono lontane. Allo stesso tempo, vi sono potenze esterne come la Cina, gli Stati del Golfo e la Turchia che si contendono l’influenza sulla regione. La Russia sfrutta i suoi legami storici e religiosi, in particolare in Serbia e nella Republika Srpska, un’entità della Bosnia e Erzegovina, per rimanere attiva nella regione.</p>
<p class="absatzkurs man-font-style-italic man-space-before-4">In Kosovo il bilancio del Governo del primo ministro Albin Kurti è ambiguo: nella lotta alla corruzione e alla criminalità organizzata sono stati registrati alcuni modesti successi, tuttavia il Paese si trova ad affrontare importanti sfide strutturali. La politica del Governo Kurti, che punta ad affermare la sovranità nazionale del Kosovo, ha portato a un inasprimento delle tensioni in particolare nel Nord del Paese.</p>
<p class="absatzkurs man-font-style-italic man-space-before-4">Il dialogo tra i Governi di Serbia e Kosovo avviato nel 2011 sotto l’egida dell’UE e rilanciato con gli accordi del 2023 non sta facendo progressi. Le posizioni delle parti si sono inasprite: la Serbia continua a rifiutarsi di riconoscere l’indipendenza del Kosovo e il Governo kosovaro continua ad applicare la sua intransigente politica sovranista.</p>
<p class="absatzkurs man-font-style-italic man-space-before-4">Sul piano della sicurezza quotidiana, in Kosovo la situazione è tranquilla, ma fragile, in particolare nel Nord del Paese, dove un peggioramento può verificarsi in qualsiasi momento. L’inflessibile politica di sovranità portata avanti dal Governo kosovaro ha accresciuto le tensioni tra le autorità di Pristina e la minoranza serba, culminate in gravi incidenti di sicurezza nel 2023. Nello stesso anno la NATO ha rafforzato la KFOR in due occasioni, dispiegando per la prima volta le forze di riserva di stanza al di fuori dei Balcani. La polizia kosovara continua a svolgere il suo ruolo di forza di pronto intervento e garante dell’ordine pubblico. Tuttavia, dal 2023 sono stati dispiegati agenti di polizia kosovari albanesi dopo che gli agenti serbi se ne sono andati con l’intenzione di boicottare le istituzioni kosovare. In questa regione a maggioranza serbo-kosovara, questi effettivi soffrono di una mancanza di rappresentanza locale, fatto che rende la presenza della KFOR ancora più importante.</p>
<p class="absatzkurs man-font-style-italic man-space-before-4">In seguito all’aggressione militare della Russia contro l’Ucraina, la NATO ha continuato a osservare l’evoluzione dell’influenza russa che sta comportando un peggioramento della situazione nei Balcani occidentali. Ritiene che missioni come la KFOR possano evitare che regioni sensibili vengano destabilizzate da tale influenza. In considerazione della mancanza di volontà politica di Belgrado e di Pristina e delle loro iniziative unilaterali, la NATO e i Paesi fornitori di truppe della KFOR ritengono che non vi siano le condizioni per ridurre la presenza della KFOR. In altre parole, la mera presenza della KFOR non è sufficiente per creare le condizioni che consentano di soddisfare i criteri per la sua riduzione o addirittura il suo ritiro. Per raggiungere una situazione stabile e una pace duratura sarà necessario compiere degli sforzi a livello diplomatico, in aggiunta alla presenza della KFOR. Verosimilmente la presenza della KFOR sarà necessaria ancora per molti anni.</p>
<p class="absatzkurs man-font-style-italic man-space-before-4">Nel corso degli anni, la Swisscoy ha adattato la sua organizzazione e i suoi compiti al concetto operativo della KFOR, che a sua volta è legato all’evoluzione della situazione in Kosovo. Ad oggi l’effettivo massimo ammonta a 215 militari.</p>
<p class="zwischentitel man-space-before-8 man-font-weight-bold"><i>Contenuto del progetto</i></p>
<p class="absatzkurs man-font-style-italic man-space-before-4">Nel giugno 2023 il Parlamento ha approvato il prolungamento della partecipazione della Svizzera alla KFOR fino alla fine del 2026 con un effettivo massimo di 195 militari. In tale occasione, il Parlamento ha attribuito al Consiglio federale anche la competenza di aumentare l’effettivo del contingente di 30 militari al massimo nel corso del mandato e fino al termine dell’impiego allo scopo di rilevare compiti supplementari della KFOR. Dopo che è stato annunciato il ritiro di due compagnie austriache della KFOR, nel novembre 2023 il Consiglio federale si è avvalso di tale competenza decidendo di aumentare l’effettivo della Swisscoy di 20 militari per consentire a quest’ultima di rilevare i compiti di una delle due compagnie di trasporto ritirate dall’Austria a partire da aprile del 2024. Da allora l’effettivo massimo della Swisscoy è di 215 militari.</p>
<p class="absatzkurs man-font-style-italic man-space-before-4">Questa esperienza ha dimostrato che dei compiti supplementari possono aggiungersi nel corso del mandato. Conferendo al Consiglio federale la competenza di aumentare l’effettivo di 30 militari al massimo nel corso del mandato, il Parlamento ha dunque consentito alla Svizzera di rispondere in tempi ragionevoli a un’esigenza supplementare della KFOR sopravvenuta a breve termine. Gli sviluppi degli ultimi anni hanno dimostrato che la situazione di sicurezza in Kosovo può deteriorarsi rapidamente e in maniera tale che la KFOR debba aumentare i suoi effettivi. In una situazione del genere la KFOR potrebbe avere bisogno di contributi supplementari che la Svizzera sarebbe in grado di fornire. In questo caso, una tale competenza darebbe al Consiglio federale la flessibilità necessaria per aumentare l’effettivo massimo in tempi brevi. Inoltre, per potenziare il dispositivo dell’Alleanza in Europa orientale e nell’ottica di un peggioramento della situazione, i membri della NATO che forniscono truppe alla KFOR potrebbero essere costretti a concentrare i loro sforzi in tale regione e, pertanto, a ridurre la loro partecipazione alla missione. La probabilità che la Svizzera venga chiamata in causa in corso di mandato e possa aumentare il suo contributo è aumentata.</p>
<p class="absatzkurs man-font-style-italic man-space-before-4">Portando avanti il suo impegno all’interno della KFOR e continuando a dare prova della sua disponibilità a intensificarlo come lo ha fatto nel 2024, la Svizzera dimostra di essere pronta ad assumersi la sua parte di responsabilità nel contesto degli sforzi profusi anche dai suoi partner a favore della sicurezza in Europa. In un momento in cui la NATO e i Paesi europei portano avanti la loro mobilitazione per far fronte a sfide di notevole portata nell’Europa orientale, la Svizzera si assume la sua parte di responsabilità contribuendo a mantenere la stabilità e lo sviluppo di una regione con cui ha stretti legami. Oggi in Svizzera vivono infatti quasi 500 000 persone originarie dell’Europa sudorientale, di cui oltre 150 000 di origine kosovara. Questo contributo è ancora più importante se si considera che la Svizzera intende rafforzare la sua cooperazione internazionale, in particolare con la NATO, come indicato dal Consiglio federale nel suo rapporto complementare al Rapporto sulla politica di sicurezza 2021.</p>
<p class="absatzkurs man-font-style-italic man-space-before-4">La partecipazione alla KFOR comporta anche dei benefici nell’ottica del rafforzamento della cooperazione internazionale e del ripristino della capacità di difesa. A questo proposito, l’allenamento e l’attuazione pratica di procedure d’impiego standardizzate in collaborazione con altri eserciti sono di grande utilità. Il comando del Joint Logistics Support Group della KFOR e la condotta delle sue due compagnie consentono all’esercito di acquisire delle competenze nella logistica d’impiego in un contesto talvolta caratterizzato da rischi e minacce reali. Vengono tratti insegnamenti per quanto riguarda la condotta e la protezione dei convogli nonché la risoluzione di problemi nell’ambito della logistica dei grandi convogli. Inoltre, l’impiego permette anche di maturare esperienze su un arco di tempo prolungato in merito all’idoneità, alla capacità prestazionale o al fabbisogno di manutenzione del materiale impiegato e dei nuovi sistemi in corso di valutazione; il tutto è utile anche per ripristinare la capacità di difesa dell’esercito.</p>
<p class="absatzkurs man-font-style-italic man-space-before-4">In un contesto caratterizzato da un deterioramento della situazione internazionale, il Consiglio federale deve poter aumentare leggermente l’effettivo massimo della Swisscoy in corso di mandato, come avvenuto nel corso del mandato precedente. Per consentire all’esercito di fornire più rapidamente eventuali prestazioni supplementari, il Consiglio federale propone che gli venga nuovamente attribuita la facoltà di aggiungere fino a 30 militari all’effettivo massimo, allo scopo di raggiungere un totale pari a 245 militari al massimo.</p>
<p class="absatzkurs man-font-style-italic man-space-before-4">Le spese previste per il contingente Swisscoy con 215 militari ammontano a circa 48,9 milioni di franchi all’anno. In caso di aumento dell’effettivo massimo del contingente in corso di mandato con altri 30 militari, queste spese salirebbero a 55,71 milioni di franchi all’anno. Queste spese supplementari sarebbero coperte dal preventivo della Difesa del Dipartimento federale della difesa, della protezione della popolazione e dello sport (DDPS), come quelle derivanti da eventuali aumenti temporanei dell’effettivo per rispondere alle esigenze del contingente, che ammonterebbero a circa 11,34 milioni di franchi.</p>
<p class="absatzkurs man-font-style-italic man-space-before-4">Il 31 dicembre 2027 il DDPS presenterà alle Commissioni della politica estera e alle Commissioni della politica di sicurezza di entrambe le Camere un rapporto intermedio sull’impiego della Swisscoy.</p>
<p class="absatz man-space-before-4"></p>
<p class="titelbotschaftinnen man-space-after-18">Messaggio</p>
</div>
<main id="maintext"><section id="lvl_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_1">1 Situazione iniziale</a>
</h1>
<div class="collapseable">
<p class="absatzvor man-space-before-8">L’Esercito svizzero partecipa con un contingente (Swisscoy) alla Forza multinazionale dell’Organizzazione del Trattato dell’Atlantico del Nord (NATO) in Kosovo (KFOR) dall’ottobre del 1999. La KFOR è stata istituita sulla base della risoluzione 1244 del 10 giugno 1999 del Consiglio di sicurezza delle Nazioni Unite (ONU)<sup><a href="#fn-d11109e97" id="fnbck-d11109e97">1</a></sup>. Il 23 giugno 1999 il Consiglio federale ha deciso a favore di una partecipazione militare della Svizzera. Con il decreto federale del 12 dicembre 2001<sup><a href="#fn-d11109e108" id="fnbck-d11109e108">2</a></sup>, l’Assemblea federale ha approvato la partecipazione della Svizzera alla KFOR, che in seguito è stata prorogata sino alla fine del 2026<sup><a href="#fn-d11109e121" id="fnbck-d11109e121">3</a></sup>.</p>
<p class="absatz man-space-before-4">Dall’istituzione della KFOR a oggi, il miglioramento e la stabilizzazione della situazione in materia di sicurezza hanno consentito di adeguare la concezione d’impiego della missione, il cui effettivo iniziale era di 50 000 militari, e di ridurre le relative truppe. Al momento 33 Stati mettono a disposizione della missione circa 5200 militari. Conformemente al decreto federale del 15 giugno 2023<sup><a href="#fn-d11109e198" id="fnbck-d11109e198">4</a></sup> che proroga la partecipazione della Svizzera alla Forza multinazionale per il mantenimento della pace in Kosovo (KFOR), il Consiglio federale può aumentare temporaneamente l’effettivo per far fronte a esigenze del contingente svizzero negli ambiti della logistica o della sicurezza: si tratta di una possibilità di cui non è stato necessario usufruire durante il mandato in corso. Secondo lo stesso decreto federale, in caso di necessità il Consiglio federale può procedere a un aumento di 30 militari per una durata indeterminata. Dopo che è stato annunciato il ritiro di due compagnie austriache della KFOR, nel novembre 2023 il Consiglio federale si è avvalso di tale competenza decidendo di aumentare l’effettivo della Swisscoy di 20 militari a partire da aprile 2024. Con il presente messaggio il Consiglio federale chiede di prorogare l’impiego della Swisscoy con l’effettivo attuale di 215 militari fino al 31 dicembre 2029. Il Consiglio federale propone di mantenere inoltre la possibilità di aumentare l’effettivo di al massimo 30 militari nel corso del mandato.</p>
<p class="absatz man-space-before-4">Secondo gli organi militari della NATO, nel corso degli ultimi anni la situazione in materia di sicurezza nei Balcani non è migliorata e non sono soddisfatte le condizioni per ridurre la presenza o addirittura ritirare la KFOR. A tale proposito la NATO ricorda che il profilo della KFOR si fonda sulla situazione sul campo e non su uno scadenzario. Per gli Stati che partecipano alla KFOR, compresa la Svizzera, la situazione complessiva in materia di sicurezza nel Paese rimane tranquilla, ma fragile. L’Italia e gli Stati Uniti, che sono i principali fornitori di truppe, portano avanti il loro impegno, dispiegando rispettivamente 900 e 690 militari. Altri Paesi continuano a partecipare, come la Germania e l’Austria con rispettivamente oltre un centinaio di militari, mentre Regno Unito, Francia, Belgio, Paesi Bassi e Lussemburgo si sono uniti alla missione nel corso degli ultimi due anni.</p>
<p class="absatz man-space-before-4">Secondo la risoluzione 1244, il compito della KFOR consiste nel garantire un contesto sicuro. Attualmente lo Stato kosovaro, che è il principale responsabile di tale compito, non è ancora in grado di assumerlo pienamente. Dal dicembre del 2018, il Kosovo sta trasformando la sua truppa di protezione civile, ovvero la Kosovo Security Force (KSF), in una forza armata regolare. La NATO è sempre stata favorevole e sostiene lo sviluppo della componente di protezione civile della KSF. Lo sviluppo della componente militare invece sta causando crescenti difficoltà alla KFOR che, in base al mandato dell’ONU, resta l’unica forza militare legittima e imparziale in Kosovo (n. 2.2.5).</p>
<p class="absatz man-space-before-4">In Kosovo la KFOR opera d’intesa con le missioni civili dell’ONU (UN Mission in Kosovo, UNMIK), dell’OSCE (OSCE Mission in Kosovo, OMIK) e dell’UE (European Union Rule of Law Mission in Kosovo, EULEX), che hanno visto ridursi i rispettivi ruoli in seguito allo sviluppo dello Stato kosovaro. La polizia del Kosovo è responsabile della sicurezza pubblica e interviene per prima in caso di disordini. Nel Nord del Paese, dove la maggioranza della popolazione è costituita da serbi kosovari, gli interventi della polizia del Kosovo possono essere problematici dato che è composta principalmente da kosovari albanesi (n. 2.2.4). La KFOR, che è percepita come garante di sicurezza di seconda istanza, con la sua presenza contribuisce a rassicurare le popolazioni, in particolare nel Nord del Paese. Visto il deterioramento della situazione della sicurezza causato dall’aggressione militare russa nei confronti dell’Ucraina e dalle persistenti tensioni interetniche, verosimilmente la presenza della KFOR sarà necessaria ancora per diversi anni. Pertanto l’impiego della KFOR continuerà, in coordinamento con quello delle Nazioni Unite, dell’OSCE e dell’UE, che mantengono le loro missioni civili nel Paese.</p>
<div class="footnotes">
<p id="fn-d11109e97"><sup><a href="#fnbck-d11109e97">1</a></sup><sup></sup> La risoluzione 1244 può essere consultata (nelle lingue ufficiali dell’ONU) al seguente indirizzo: <a href="http://www.un.org" target="_blank">
				www.un.org
			</a> &gt; Notre action &gt; Documents et publications &gt; Conseil de sécurité &gt; Résolutions du Conseil de sécurité &gt; 1999 &gt; Résolution 1244 (1999).</p>
<p id="fn-d11109e108"><sup><a href="#fnbck-d11109e108">2</a></sup><sup></sup> <a href="https://fedlex.data.admin.ch/eli/fga/2001/1132" target="_blank">FF <b>2001</b> 5814</a></p>
<p id="fn-d11109e121"><sup><a href="#fnbck-d11109e121">3</a></sup><sup></sup> Fino al 2001 la Swisscoy è stata impiegata con personale non armato e la competenza per l’adozione di una decisione definitiva in merito a questo tipo di impiego spettava al Consiglio federale. La revisione della legge militare del 3 febbraio 1995 (LM; <a href="https://fedlex.data.admin.ch/vocabulary/legal-taxonomy/7242" target="_blank" data-rs-uri="https://fedlex.data.admin.ch/eli/cc/1995/4093_4093_4093" data-rs="510.10" data-lang="it">RS <b>510.10</b></a>) nel 2001 (<a href="https://fedlex.data.admin.ch/eli/fga/2000/142" target="_blank">FF <b>2000</b> 414</a>) ha reso possibile l’armamento del contingente, ma la competenza di decidere in merito a un simile impiego è stata conferita al Parlamento. Cfr. i decreti federali adottati dal 2001: <a href="https://fedlex.data.admin.ch/eli/fga/2001/1132" target="_blank">FF <b>2001</b> 5814</a>; <b></b><a href="https://fedlex.data.admin.ch/eli/fga/2003/1137" target="_blank"><b>2003</b> 5995</a>; <b></b><a href="https://fedlex.data.admin.ch/eli/fga/2005/626" target="_blank"><b>2005 </b>3853</a>; <b></b><a href="https://fedlex.data.admin.ch/eli/fga/2008/995" target="_blank"><b>2008</b> 5089</a>; <b></b><a href="https://fedlex.data.admin.ch/eli/fga/2011/831" target="_blank"><b>2011</b> 4991</a>; <b></b><a href="https://fedlex.data.admin.ch/eli/fga/2014/1149" target="_blank"><b>2014</b> 4695</a>; <b></b><a href="https://fedlex.data.admin.ch/eli/fga/2017/1118" target="_blank"><b>2017</b> 3801</a>; <b></b><a href="https://fedlex.data.admin.ch/eli/fga/2020/1588" target="_blank"><b>2020</b> 5747</a>; <b></b><a href="https://fedlex.data.admin.ch/eli/fga/2023/1558" target="_blank"><b>2023</b> 1558</a>.</p>
<p id="fn-d11109e198"><sup><a href="#fnbck-d11109e198">4</a></sup><sup></sup>  <a href="https://fedlex.data.admin.ch/eli/fga/2023/1558" target="_blank">FF <b>2023</b> 1558</a></p>
</div>
</div></section><section id="lvl_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_2">2 Situazione nei Balcani occidentali e in Kosovo</a>
</h1>
<div class="collapseable">
<section id="lvl_2/lvl_2.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.1">2.1 Situazione regionale</a>
</h2>
<div class="collapseable">
<p class="absatzvor man-space-before-8">Sebbene la situazione in materia di sicurezza nei Balcani occidentali sia considerata sostanzialmente stabile, essa rimane labile. In particolare nel Nord del Kosovo e in Bosnia e Erzegovina persistono tensioni ricorrenti che potrebbero aggravarsi rapidamente. Anche se questi incidenti sono generalmente circoscritti a livello locale, sono comunque dimostrazione del fatto che la stabilità nella regione continua a essere fragile. Questa fragilità è riconducibile in gran parte al lavoro insufficiente svolto per quanto riguarda l’elaborazione del passato: i conflitti risalenti agli anni Novanta non sono stati completamente risolti nelle menti delle persone in molte regioni, fatto che continua a favorire la strumentalizzazione dei traumi della guerra da parte di certi esponenti politici e a ostacolare la riconciliazione tra i gruppi etnici.</p>
<p class="absatz man-space-before-4">L’UE ha sempre attribuito un’importanza strategica ai Balcani occidentali. Tradizionalmente ha fatto ricorso alla politica di allargamento per promuovere la pace, la stabilità politica e lo sviluppo economico nella regione. Questa politica consiste nel dare sostegno ai Paesi dei Balcani mettendo a disposizione risorse finanziarie, rendendo le relazioni commerciali più strette e liberalizzando il regime dei visti. In cambio l’UE pretende riforme profonde negli ambiti dello Stato di diritto, della giustizia, della lotta contro la corruzione e dei diritti fondamentali.</p>
<p class="absatz man-space-before-4">Dopo aver subito una certa perdita di slancio, la prospettiva europea dei Balcani occidentali è tornata a occupare un posto di primo piano nell’agenda politica in seguito all’aggressione militare della Russia contro l’Ucraina. Dato che un vuoto geopolitico nelle sue immediate vicinanze comporterebbe dei rischi per la sicurezza di tutta l’Europa, l’UE punta sempre più su un modello di «integrazione progressiva» che consente tra l’altro un accesso parziale al mercato interno come prerequisito per l’adesione ufficiale. Questo approccio è completato dal «Piano di crescita dei Balcani occidentali» risalente al 2023, che prevede investimenti per sei miliardi di euro finalizzati a sostenere la crescita economica, le infrastrutture e i progetti energetici. È ancora prematuro valutare i risultati di questo nuovo approccio, però per i Paesi della regione le prospettive di aderire all’UE rimangono lontane. Tale circostanza mina la credibilità della promessa di integrazione europea.</p>
<p class="absatz man-space-before-4">Allo stesso tempo, vi sono potenze esterne che si contendono l’influenza sulla regione. La Russia sfrutta i suoi legami storici e religiosi, in particolare in Serbia e nella Republika Srpska, un’entità della Bosnia e Erzegovina, per promuovere una narrazione alternativa e critica dell’UE. La Cina ha esteso la sua influenza mediante la concessione di crediti e investimenti nel settore edile (iniziativa della Nuova via della seta), come dimostra l’esempio dell’autostrada Bar-Boljare completata nel 2024 in Montenegro. La Turchia mantiene la sua rete fatta di fondazioni, università e autorità religiose in particolare in Kosovo, mentre degli investitori provenienti dagli Stati del Golfo finanziano progetti turistici e immobiliari in Bosnia e Erzegovina. Nonostante queste influenze geopolitiche, l’obiettivo dichiarato di tutti gli Stati dei Balcani occidentali rimane l’integrazione europea. L’adesione alla NATO dell’Albania nel 2009, del Montenegro nel 2017 e più di recente della Macedonia del Nord nel 2020 ha rafforzato i legami di questi Stati con l’architettura di sicurezza euro-atlantica.</p>
<p class="absatz man-space-before-4">Oltre alle influenze esterne, anche la situazione politica interna di determinati Paesi della regione costituisce un potenziale fattore di instabilità. A ciò si aggiungono i problemi strutturali in tutta la regione dei Balcani occidentali: un elevato tasso di disoccupazione giovanile, sistemi sanitari carenti, una diversificazione economica insufficiente e la corruzione diffusa incidono sulla vita quotidiana delle popolazioni. Attualmente ciò riguarda la Serbia, dove da novembre 2024 sono in corso ondate di manifestazioni. I manifestanti reclamano in particolare una lotta decisa contro la corruzione ed elezioni anticipate. La mancanza di prospettive è all’origine di un alto tasso di emigrazione in tutta la regione, in particolare tra i giovani ben istruiti alla ricerca di condizioni di vita migliori.</p>
<p class="absatz man-space-before-4">Da diversi anni la Bosnia e Erzegovina sta vivendo una serie di crisi politiche, la più recente delle quali dura da marzo 2025. Questo nuovo deterioramento è stato innescato dalla condanna da parte della Corte costituzionale della Bosnia e Erzegovina, avvenuta il 26 febbraio 2025, del presidente in carica della Republika Srpska, Milorad Dodik, per essersi rifiutato di riconoscere la giurisdizione della Corte costituzionale della Bosnia e Erzegovina e l’autorità dell’Alto rappresentante delle Nazioni Unite per la Bosnia e Erzegovina<sup><a href="#fn-d11109e235" id="fnbck-d11109e235">5</a></sup> nella Republika Srpska. La Republika Srpska ha utilizzato questa condanna come pretesto per adottare una nuova serie di misure separatiste, come un progetto di una costituzione propria e la contestazione della legittimità delle istituzioni statali bosniache nella Republika Srpska. Simili misure rimettono in discussione l’integrità territoriale del Paese e violano l’Accordo di Dayton del 1995<sup><a href="#fn-d11109e243" id="fnbck-d11109e243">6</a></sup>. Nonostante questa acuta crisi politica, la situazione in materia di sicurezza continua a poter essere considerata stabile. A questo proposito, il rafforzamento temporaneo della missione EUFOR ALTHEA, avvenuto nel marzo 2025, ha avuto un effetto stabilizzante e deterrente. La Svizzera partecipa a EUFOR ALTHEA dal 2004 con 20 militari armati<sup><a href="#fn-d11109e251" id="fnbck-d11109e251">7</a></sup>.</p>
<div class="footnotes">
<p id="fn-d11109e235"><sup><a href="#fnbck-d11109e235">5</a></sup><sup></sup>  L’Alto rappresentante supervisiona l’attuazione degli accordi di Dayton e può prendere decisioni vincolanti per garantirne il rispetto.</p>
<p id="fn-d11109e243"><sup><a href="#fnbck-d11109e243">6</a></sup><sup></sup>  Accordi che sono stati firmati al termine della guerra tra Serbia, Croazia e Bosnia e Erzegovina e che prevedono in particolare la suddivisione amministrativa del Paese in due entità etniche separate: la Federazione di Bosnia e Erzegovina e la Republika Srpska.</p>
<p id="fn-d11109e251"><sup><a href="#fnbck-d11109e251">7</a></sup><sup></sup><sup> </sup> Decreto federale del 16 dic. 2004 concernente l’impiego di militari svizzeri in servizio di promovimento della pace nella Forza multinazionale dell’Unione Europea (EUFOR) in Bosnia e Erzegovina, <a href="https://fedlex.data.admin.ch/eli/fga/2004/1281" target="_blank">FF <b>2004</b> 6505</a>.</p>
</div>
</div></section><section id="lvl_2/lvl_2.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.2">2.2 Situazione in Kosovo</a>
</h2>
<div class="collapseable">
<section id="lvl_2/lvl_2.2/lvl_2.2.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.2/lvl_2.2.1">2.2.1 Situazione generale</a>
</h3>
<div class="collapseable">
<p class="absatzvor man-space-before-8">Il Kosovo è separato <i>de facto</i> dalla Serbia dal 1999. Nel 2008 il Paese ha dichiarato in modo unilaterale la propria indipendenza che da allora è stata riconosciuta da 119 Stati, tra cui la Svizzera. La Serbia continua a considerare il Kosovo una sua provincia e non riconosce la sua indipendenza. Tra gli Stati che non riconoscono il Kosovo vi sono cinque Paesi membri dell’UE (Spagna, Slovacchia, Romania, Grecia e Cipro). La Russia e la Cina, entrambi membri permanenti del Consiglio di sicurezza dell’ONU, sono i Paesi principali a non riconoscere l’indipendenza del Kosovo. La questione irrisolta dello status del Kosovo costituisce una minaccia per la stabilità dei Balcani occidentali, ne ostacola lo sviluppo economico e rende difficile la sua integrazione nelle organizzazioni internazionali.</p>
<p class="absatz man-space-before-4">In particolare per via della mancanza di progressi nel processo di dialogo tra Belgrado e Pristina promosso dall’UE, il Kosovo rimane l’unico Paese dei Balcani occidentali a non avere lo status di candidato ufficiale all’adesione. Il Paese è ancora in attesa che la Commissione europea valuti la sua domanda. Per l’UE qualsiasi progresso in materia di integrazione è subordinato alla normalizzazione delle relazioni con la Serbia.</p>
<p class="absatz man-space-before-4">Il Kosovo è generalmente caratterizzato da istituzioni democratiche funzionanti e da elezioni libere ed eque. In linea di principio, la Costituzione del Kosovo garantisce i diritti di tutti i gruppi etnici e religiosi. In pratica, nonostante un quadro giuridico ben sviluppato, la minoranza etnica serba in particolare sta incontrando difficoltà nel far valere i propri diritti, specialmente dopo l’ascesa al potere del Governo del primo ministro Albin Kurti (n. 2.2.2). Sotto il profilo strutturale, il Kosovo continua a dover affrontare importanti sfide per quanto riguarda lo Stato di diritto, l’economia informale, la disoccupazione e la formazione professionale (n. 2.2.2). L’emigrazione rimane elevata e l’economia continua a dipendere in misura importante dalle rimesse della diaspora.</p>
</div></section><section id="lvl_2/lvl_2.2/lvl_2.2.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.2/lvl_2.2.2">2.2.2 Contesto politico</a>
</h3>
<div class="collapseable">
<p class="absatzvor man-space-before-8">In occasione delle elezioni legislative del 2021, il partito del primo ministro Albin Kurti, denominato Vetevendosje (LVV, Autodeterminazione), ha ottenuto una vittoria storica. Per la prima volta dall’indipendenza, una nuova generazione ha spodestato i politici veterani della guerra che fino ad allora avevano avuto il dominio sul Paese appoggiandosi a reti clientelari. Il bilancio del Governo del primo ministro Albin Kurti è ambiguo: nella lotta alla corruzione e alla criminalità organizzata sono stati registrati alcuni modesti successi, tuttavia il Paese si trova ad affrontare importanti sfide strutturali.</p>
<p class="absatz man-space-before-4">Nel corso degli ultimi anni il Kosovo ha registrato una crescita economica costante. Ad esempio, il prodotto interno lordo (PIL) nel 2024 è aumentato del 4,4 per cento. L’inflazione ha registrato un netto calo grazie alla diminuzione dei prezzi dei generi alimentari importati e dell’energia, attestandosi all’1,6 per cento contro il 4,9 per cento rilevato nel 2022. A causa dell’introduzione volontaria dell’euro come moneta nazionale, il Kosovo non ha una politica monetaria indipendente. Tuttavia, grazie a una politica fiscale prudente ed efficace, il Governo Kurti è riuscito a riportare il deficit di bilancio al di sotto del due per cento e il debito pubblico a meno del 20 per cento del PIL. Le rimesse della diaspora continuano a rappresentare una parte importante del PIL del Kosovo (ca. 12 %). Tuttavia, gli investimenti diretti esteri si mantengono a livelli bassi.</p>
<p class="absatz man-space-before-4">Nonostante siano stati fatti determinati progressi, la corruzione e l’incertezza giuridica continuano a costituire ostacoli strutturali agli investimenti. Anche la normalizzazione delle relazioni con la Serbia, che continua a non essere completata, è un importante fattore di incertezza, che scoraggia i potenziali investitori e rallenta l’integrazione economica regionale del Paese.</p>
<p class="absatz man-space-before-4">Malgrado il tasso di disoccupazione abbia registrato un netto calo, si mantiene a livelli elevati (10,9 %), in particolare tra le donne e i giovani. La mancanza di prospettive trova espressione anche nel livello dell’emigrazione, che continua a essere elevato: molte persone, soprattutto giovani e ben istruite, continuano a lasciare il Paese. Secondo i dati pubblicati nel dicembre 2024 dall’Agenzia di statistica del Kosovo, la popolazione attualmente ammonta a 1,6 milioni di abitanti, il che equivale a un calo del nove per cento rispetto al censimento del 2011. Questo declino è dovuto principalmente alla forte emigrazione e al basso tasso di natalità.</p>
<p class="absatz man-space-before-4">Le misure adottate dal Governo Kurti intese ad affermare la sovranità nazionale di questo giovane Stato, in particolare nel Nord popolato da una maggioranza di serbi kosovari, hanno comportato un inasprimento delle tensioni con la Serbia e la minoranza etnica serba. In seguito al boicottaggio delle elezioni comunali dell’aprile 2023 svoltesi nelle municipalità del Nord da parte degli elettori serbi kosovari, in particolare per protestare contro il mancato riconoscimento delle targhe automobilistiche serbe, il Governo kosovaro ha forzato l’investitura di sindaci kosovari albanesi. Ciò ha portato a un aumento delle tensioni tra le autorità di Pristina e la minoranza serba, culminate nei gravi incidenti di sicurezza che si sono verificati a Zvecan nel maggio 2023 (n. 2.2.4). Inoltre, l’elezione di politici kosovari albanesi a capo dei comuni del Nord e la nomina di funzionari kosovari albanesi all’interno delle istituzioni politiche locali e della polizia, ha consentito al Governo di Pristina di accelerare la chiusura unilaterale delle istituzioni parallele serbe da cui dipendono in ampia misura le condizioni di vita della popolazione serba kosovara. Misure simili complicano ulteriormente il dialogo tra le due parti e sono causa di frustrazioni all’interno dell’UE, che è responsabile della sua gestione.</p>
<p class="absatz man-space-before-4">Nonostante i progressi compiuti dal Governo grazie ai principi di una migliore governance, la situazione politica in Kosovo rimane quindi molto instabile. Le elezioni legislative del febbraio 2025, alle quali gli elettori serbi kosovari hanno partecipato dopo oltre tre anni di boicottaggio, hanno evidenziato le profonde divisioni tra le principali forze politiche del Paese. Il LVV ha ottenuto il maggior numero di voti e ha mantenuto la sua posizione dominante, ma non ha ottenuto la maggioranza assoluta, rendendo complicata la formazione di un governo. Da allora il Kosovo sta attraversando un periodo di transizione di durata indeterminata senza un Parlamento e senza un esecutivo. Nonostante questo periodo di stallo politico, durante il quale il Governo provvisorio dispone di competenze limitate, a livello locale va avanti la chiusura unilaterale delle istituzioni parallele (n. 2.2.4).</p>
</div></section><section id="lvl_2/lvl_2.2/lvl_2.2.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.2/lvl_2.2.3">2.2.3 Relazioni con la Serbia e la minoranza serba kosovara</a>
</h3>
<div class="collapseable">
<p class="absatzvor man-space-before-8">Le relazioni tra il Kosovo e la Serbia hanno un impatto notevole su tutta la regione dei Balcani occidentali. Il rifiuto da parte della Serbia di riconoscere l’indipendenza del Kosovo ostacola la riconciliazione tra i due Stati e contribuisce in modo considerevole all’instabilità nella regione. Diversi aspetti rimasti irrisolti dopo la guerra di indipendenza del Kosovo continuano a compromettere le relazioni. I traumi del passato sono alimentati deliberatamente dalle élite nazionaliste al potere in entrambi i Paesi. Inoltre, i contrasti tra le parti vengono strumentalizzati per mantenere posizioni di potere.</p>
<p class="absatz man-space-before-4">Dal 2011, nel quadro dei loro rispettivi processi di integrazione europea, il Kosovo e la Serbia si sono impegnati in un «processo di normalizzazione» delle loro relazioni con la mediazione dell’UE che agisce su mandato dell’ONU. In risposta all’intensificazione delle tensioni e alla guerra in Ucraina, nel 2023 l’UE ha aumentato i suoi sforzi diplomatici ed è riuscita a fare in modo che Pristina e Belgrado concludessero gli accordi di Bruxelles e di Ohrid<sup><a href="#fn-d11109e304" id="fnbck-d11109e304">8</a></sup>. Secondo tali accordi, intesi ad agevolare l’integrazione del Kosovo nelle organizzazioni internazionali e a favorire la convivenza transfrontaliera, la Serbia deve riconoscere il Kosovo <i>de facto</i> (ma non <i>de jure</i>) e non deve più ostacolare la sua integrazione nelle organizzazioni internazionali. In cambio il Kosovo è tenuto a rispettare l’impegno preso con l’accordo di Bruxelles del 2013<sup><a href="#fn-d11109e321" id="fnbck-d11109e321">9</a></sup> e riunire i quattro comuni a maggioranza serba nel Nord del Paese in un’entità amministrativa autonoma. Mentre il primo ministro Albin Kurti ha firmato l’accordo, il presidente Aleksandar Vučić si è limitato a fornire un’assicurazione verbale.</p>
<p class="absatz man-space-before-4">Dopo l’insediamento di Albin Kurti nel 2021, la dinamica del dialogo si è ulteriormente complicata a causa della rigorosa politica di sovranità portata avanti dal Governo kosovaro e del rifiuto di Belgrado di riconoscere ufficialmente l’indipendenza del Kosovo. Belgrado sta strumentalizzando il malcontento presente nella popolazione serba del Kosovo dovuto alle misure adottate da Pristina contro le strutture parallele, allo scopo di legittimare i suoi interventi politici in nome della protezione delle minoranze etniche. </p>
<p class="absatz man-space-before-4">Adducendo come motivo la salvaguardia dello Stato di diritto nonché la lotta alla corruzione e alle organizzazioni criminali, il Governo kosovaro impone misure contro i comuni a maggioranza serba per ridurre l’influenza di Belgrado. Ciò si traduce, nei fatti, nel divieto di utilizzare il dinaro serbo nelle transazioni finanziarie e nella chiusura delle istituzioni finanziate da Belgrado, come gli uffici postali o i centri comunitari. Questa politica ha un forte impatto sulla minoranza serba, i cui membri si sentono politicamente emarginati e la cui vita quotidiana diventa sempre più difficile. La linea intransigente seguita da Albin Kurti ha anche portato a un certo allontanamento da parte dei partner internazionali. L’UE e gli Stati Uniti criticano in particolare la mancanza di coordinamento di queste misure: la posizione generale della comunità internazionale è che lo smantellamento delle istituzioni serbe dovrebbe avvenire nel quadro del dialogo portato avanti dall’UE piuttosto che tramite decisioni unilaterali di Pristina.</p>
<p class="absatz man-space-before-4">Di conseguenza, potrebbero essere necessari diversi anni di sforzi diplomatici per giungere a un accordo completo e giuridicamente vincolante tra il Kosovo e la Serbia. Data la mancanza di progressi nel processo di dialogo, l’UE persegue anche obiettivi più modesti, ad esempio incoraggiando la conclusione di accordi tecnici per mantenere il dialogo tra le parti. Negli ultimi anni sono stati conclusi degli accordi in materia di riconoscimento delle carte d’identità e delle targhe automobilistiche, nonché nei settori dell’elettricità e delle telecomunicazioni.</p>
<div class="footnotes">
<p id="fn-d11109e304"><sup><a href="#fnbck-d11109e304">8</a></sup><sup></sup>  L’accordo di Bruxelles del 27 febbraio 2023 e l’accordo di Ohrid sulla normalizzazione delle relazioni tra il Kosovo e la Serbia del 18 marzo 2023 può essere consultato al seguente indirizzo: <a href="http://www.eeas.europa.eu" target="_blank">
				www.eeas.europa.eu
			</a> &gt; EU in the World &gt; Western Balkans &gt; Dialogue between Belgrade and Pristina &gt; Find out more &gt; Belgrade-Pristina Dialogue: Agreement on the path to normalisation between Kosovo and Serbia.</p>
<p id="fn-d11109e321"><sup><a href="#fnbck-d11109e321">9</a></sup><sup></sup>  L’accordo di Bruxelles del 19 aprile 2013 può essere consultato al seguente indirizzo: peacemaker.un.org &gt; Search &gt; Kosovo &gt; <a href="https://peacemaker.un.org/en/node/9756" target="_blank">
				First Agreement of Principles Governing the Normalization of Relations (Brussels Agreement)
			</a>.</p>
</div>
</div></section><section id="lvl_2/lvl_2.2/lvl_2.2.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.2/lvl_2.2.4">2.2.4 Situazione in materia di sicurezza</a>
</h3>
<div class="collapseable">
<p class="absatzvor man-space-before-8">Nonostante l’apparente calma che regna nel Paese, la sicurezza quotidiana in Kosovo è fragile, in particolare nel Nord del Paese, dove un peggioramento può verificarsi in qualsiasi momento. Questa situazione è spiegabile con le persistenti tensioni politiche tra Serbia e Kosovo e con i rapporti conflittuali tra la minoranza serba e le autorità kosovare (n. 2.2.3).</p>
<p class="absatz man-space-before-4">A parte l’uso di strutture parallele, da quando il Kosovo è indipendente la Serbia cerca di conservare la sua influenza in Kosovo ricorrendo a diversi approcci. A seconda della situazione, Belgrado ha fatto ricorso ai suoi servizi di intelligence, al Corpo di protezione civile, alla criminalità organizzata e a gruppi nazionalisti per lanciare iniziative di sorveglianza e di intimidazione nei confronti dei cittadini serbi del Kosovo, organizzare manifestazioni e raduni, causare danni materiali e creare blocchi stradali.</p>
<p class="absatz man-space-before-4">È per reagire a questo sistema messo in atto da Belgrado nel corso degli ultimi quattro anni che il Governo Kurti ha aumentato la pressione sulle municipalità serbo-kosovare (n. 2.2.2). Questo approccio ha comportato una recrudescenza delle tensioni interetniche che sono culminate in due gravi incidenti di sicurezza nel 2023. A maggio a Zvecan la KFOR è stata chiamata a sostenere la polizia kosovara durante gli scontri con i manifestanti serbi kosovari che protestavano contro la nomina di sindaci albanesi nei comuni a maggioranza serba. In tale occasione 93 militari della KFOR sono stati feriti dai manifestanti. A settembre a Banjska si sono verificati degli scambi di colpi di arma da fuoco tra una trentina di paramilitari serbi appartenenti a un’organizzazione vicina a Belgrado e la polizia kosovara causando la morte di un agente di polizia e di tre assalitori serbi. In seguito a questi incidenti, a giugno e a settembre la NATO ha rafforzato la KFOR schierando in Kosovo una parte delle forze di riserva di stanza al di fuori dei Balcani (n. 3.2).</p>
<p class="absatz man-space-before-4">Sebbene nel 2024, in particolare grazie alla maggiore presenza della KFOR, la situazione sia stata più tranquilla, alla fine di novembre nel Nord del Paese è stato perpetrato un atto di sabotaggio con l’uso di esplosivi, rimasto senza gravi conseguenze, ai danni del canale Ibar-Lepenac, la cui acqua viene utilizzata per raffreddare la centrale elettrica di Obilic. Il giorno stesso dell’incidente, il Governo kosovaro si è affrettato ad accusare la Serbia di essere responsabile dell’atto, mentre Belgrado ha negato qualsiasi responsabilità al riguardo.</p>
<p class="absatz man-space-before-4">Il 2025 è stato caratterizzato da una seconda ondata più intensa di chiusure e requisizioni di locali appartenenti a strutture parallele. Nel corso degli ultimi mesi, numerose istituzioni sono state chiuse nel Nord e nelle enclavi serbe che si trovano nel resto del Paese. Nonostante non sia stato possibile formare un Governo dopo le elezioni legislative di febbraio, la polizia kosovara continua a intervenire, ora su richiesta delle municipalità, che non sono soggette a un obbligo di segnalazione alla missione EULEX. Per il momento questa nuova ondata di chiusure non ha comportato un deterioramento della situazione di sicurezza.</p>
<p class="absatz man-space-before-4">Nel corso degli ultimi tre anni la polizia kosovara ha continuato a svolgere il suo ruolo di forza di pronto intervento e garante dell’ordine pubblico. Tuttavia, nel 2023 agenti di polizia kosovari albanesi inesperti hanno sostituito gli agenti di polizia serbi kosovari che si erano dimessi. D’altra parte, la KSF non può intervenire nel Nord senza autorizzazione della KFOR. In questo contesto l’EULEX e la KFOR, ossia la seconda e la terza forza di sicurezza dopo la polizia del Kosovo, continuano a svolgere un ruolo chiave per garantire la sicurezza.</p>
<p class="absatz man-space-before-4" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Il Kosovo è ancora in una fase iniziale per quanto riguarda la lotta alla criminalità organizzata. I progressi compiuti in relazione a indagini e procedimenti giudiziari sono limitati, in particolare per via della debolezza delle strutture statali. Ciò rende il Paese un punto di transito ideale e un crocevia per il traffico di armi, droga e persone. Inoltre, dato il perdurare della difficile situazione socio-economica del Kosovo, è facile per la criminalità organizzata reclutare persone per svolgere le proprie attività. Gli attori della criminalità organizzata hanno interesse a mantenere una certa stabilità per condurre i loro affari e non costituiscono quindi una minaccia diretta per la situazione della sicurezza. Tuttavia la loro presenza in ambito economico e politico mina la certezza del diritto, che condiziona gli investimenti necessari per lo sviluppo economico del Paese e per la sua integrazione europea.</p>
<p class="absatz man-space-before-4">La minaccia terroristica in Kosovo non ha fatto registrare cambiamenti significativi e non è superiore a quella rilevata nel resto del continente europeo. Nonostante anche il Kosovo sia interessato dal problema degli individui radicalizzati e del ritorno di persone di origine kosovara che erano partite per unirsi ai combattenti jihadisti in Siria e in Iraq, la società kosovara è priva di una visione religiosa estremista e le strutture sociali contribuiscono a contrastare lo sviluppo delle ideologie jihadiste. La KFOR lavora a stretto contatto con la polizia kosovara sul campo e la NATO non rileva l’esistenza di una minaccia in questo ambito.</p>
<p class="absatz man-space-before-4">I collaboratori delle organizzazioni internazionali che operano in Kosovo sono in grado di svolgere i loro compiti senza essere esposti a particolari minacce. In generale non sono interessati direttamente dai problemi di sicurezza presenti nel Paese.</p>
</div></section><section id="lvl_2/lvl_2.2/lvl_2.2.5"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.2/lvl_2.2.5">2.2.5 Trasformazione della Kosovo Security Force (KSF)</a>
</h3>
<div class="collapseable">
<p class="absatzvor man-space-before-8">Nel dicembre del 2018 il Parlamento del Kosovo ha approvato la decisione del Governo di trasformare la KSF in un esercito regolare (Kosovo Armed Forces, KAF) entro il 2028. Fino a quel momento, la KSF era un’organizzazione statale di protezione civile con unità militari dotate di armamento limitato. Ad oggi, mentre la KSF porta avanti la sua trasformazione, continua ad allontanarsi dal suo mandato originario di condurre operazioni di ricerca e salvataggio<sup><a href="#fn-d11109e364" id="fnbck-d11109e364">10</a></sup>. Quando è stata istituita, la KSF disponeva solo di armamenti leggeri, ma nonostante un budget modesto (123 milioni di euro nel 2023) ha gradualmente ampliato la gamma dei suoi armamenti. Nell’ambito dello sviluppo delle capacità militari della KSF, il Governo kosovaro ha dichiarato di voler sviluppare le capacità aeree della KSF. Dopo aver acquistato droni di fabbricazione turca nel 2023, ora il Governo ha intenzione di dotare la KSF di elicotteri.</p>
<p class="absatz man-space-before-4">La trasformazione della KSF è particolarmente sgradita alla Serbia, che la vede come una minaccia per la pace con la sua ex provincia. Belgrado mette in dubbio la legittimità di questa forza armata regolare poiché tra i suoi membri figurano pochi esponenti della minoranza serba. Per Belgrado, qualsiasi dispiegamento della KSF nel Nord del Kosovo sarebbe una provocazione e un motivo di escalation. Per questa ragione, dal 2013 un accordo stipulato tra il Governo del Kosovo e la KFOR stabilisce che la KSF può intervenire nel Nord del Paese solo con l’autorizzazione della KFOR. Fino ad ora le autorità kosovare hanno rispettato questo impegno.</p>
<p class="absatz man-space-before-4">Sebbene la NATO non metta in discussione il diritto del Kosovo di avere un proprio esercito in futuro, ricorda che secondo il mandato dell’ONU la KFOR è l’unica forza militare legittima e imparziale in Kosovo. È in particolare per questo motivo che la NATO limita il suo sostegno al mandato originario della KSF con il suo NATO Advisory and Liaison Team (NALT), istituito nel 2016. Tuttavia, dato che il NALT fornisce consulenza alla KSF soltanto nell’ambito del suo mandato originario di protezione civile, vi è una discrepanza tra gli obiettivi del NALT e quelli del Governo kosovaro che sta sviluppando una forza militare. Inoltre, la trasformazione della KSF comporta delle sfide per la KFOR sotto diversi aspetti. Il comando della KFOR, che secondo il mandato dell’ONU è responsabile della sicurezza dello spazio aereo del Kosovo, è preoccupato per la volontà di Pristina di continuare a dotare la KSF di capacità aeree proprie.</p>
<p class="absatz man-space-before-4">In quanto Stato indipendente, il Kosovo ha il diritto di dotarsi di un proprio esercito. La Svizzera ritiene tuttavia essenziale che la KFOR possa continuare a esercitare pienamente il proprio mandato per tutta la durata del suo impiego in Kosovo. In questa prospettiva, la trasformazione e lo sviluppo della KSF devono avvenire in stretto coordinamento con la KFOR. La Svizzera rimane determinata a continuare a contribuire agli sforzi della comunità internazionale volti a migliorare la stabilità e lo sviluppo dei Balcani occidentali, sottolineando al contempo che rimane essenziale che ogni Stato sia in grado, a lungo termine, di garantire autonomamente la propria sicurezza.</p>
<div class="footnotes"><p id="fn-d11109e364"><sup><a href="#fnbck-d11109e364">10</a></sup><sup></sup> La denominazione «forze di sicurezza kosovare» viene mantenuta per ragioni politiche e costituzionali e il termine «esercito» viene evitato nei documenti ufficiali. Il pacchetto legislativo del 2018 sulla trasformazione della KSF indica in modo esplicito il carattere militare e non più il ruolo di protezione civile di queste forze.</p></div>
</div></section>
</div></section><section id="lvl_2/lvl_2.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.3">2.3 Presenza e influenza della comunità internazionale in Kosovo</a>
</h2>
<div class="collapseable">
<p class="absatzvor man-space-before-8">La risoluzione 1244 del Consiglio di sicurezza delle Nazioni Unite è la base su cui si fonda la presenza della KFOR e di diverse organizzazioni internazionali in Kosovo. Nelle prime fasi dell’impegno internazionale, la Missione di Amministrazione ad interim delle Nazioni Unite in Kosovo (UNMIK) era responsabile della creazione di un’amministrazione civile e della costruzione dello Stato kosovaro, in particolare del suo corpo di polizia. Ad oggi, l’UNMIK è ancora presente in Kosovo, ma senza svolgere compiti operativi di rilievo. Si sta concentrando sulle attività di consulenza, vigilanza e redazione di rapporti. Il Governo kosovaro la considera sempre più obsoleta, fatto che limita la sua influenza diretta sulla politica. Di conseguenza, la UNMIK rafforza il suo sostegno alle istituzioni internazionali come l’UE, l’EULEX e l’OSCE, fornendo loro analisi sulla politica di sicurezza e coordinando con la KFOR le questioni legate alla sicurezza. A partire dal 2008, l’EULEX ha gradualmente assunto i compiti del mandato esecutivo dell’UNMIK nei settori dello sviluppo della giustizia, della polizia, delle dogane e della protezione delle frontiere.</p>
<p class="absatz man-space-before-4">Sebbene queste missioni siano tuttora presenti nel Paese, il loro ruolo si è notevolmente ridotto con il progressivo sviluppo dello Stato kosovaro. L’UNMIK ha ormai un effettivo ridotto, mentre l’OMIK dispone di un effettivo più consistente in quanto la Russia e la Serbia rifiutano qualsiasi riduzione del personale a causa della delicata situazione in Kosovo. L’OMIK porta avanti le sue attività in settori quali lo sviluppo della democrazia, i diritti delle minoranze etniche, la libertà dei media, l’uguaglianza di genere e il supporto elettorale. Redige rapporti sugli incidenti tra le varie etnie e monitora le elezioni nazionali e comunali in Kosovo.</p>
<p class="absatz man-space-before-4">Nel 2018 l’EULEX, che non è più incaricata di perseguire i crimini di guerra, la corruzione, la criminalità organizzata e il terrorismo, ha trasferito gran parte del suo mandato esecutivo in campo giudiziario alle autorità del Kosovo. Ormai le sue competenze esecutive si limitano alla protezione dei testimoni e agli arresti legati ai procedimenti delle Camere speciali per il Kosovo. Con un effettivo ridotto ad alcune centinaia di agenti, l’EULEX dispone di una capacità limitata per poter intervenire nel caso in cui la polizia kosovara venisse sopraffatta da un’escalation di violenza. Di fatto, questo ruolo è stato assunto dalla KFOR.</p>
</div></section><section id="lvl_2/lvl_2.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.4">2.4 Impegno civile della Svizzera in Kosovo</a>
</h2>
<div class="collapseable">
<p class="absatzvor man-space-before-8">La stabilità e la prosperità nei Balcani occidentali sono una delle priorità della politica estera della Svizzera. In quanto terzo maggior donatore bilaterale e partner di lunga data, la Svizzera gode di un’eccellente reputazione in Kosovo, sia tra le autorità che nella società civile e tra i partner internazionali.</p>
<p class="absatz man-space-before-4">La Svizzera sostiene altri formati di discussione complementari al dialogo condotto dall’UE. Il cosiddetto processo «di Soletta» riunisce regolarmente rappresentanti di alto rango di tutti i principali partiti politici del Kosovo e della Serbia e intende rafforzare la fiducia, migliorare le relazioni e approfondire gli argomenti controversi tra i due Paesi. Questo processo sfocia poi nella formulazione di raccomandazioni concrete per i governi dei due Paesi e gli attori internazionali.</p>
<p class="absatz man-space-before-4">A partire dall’indipendenza del Kosovo nel 2008, la Svizzera ha investito oltre 325 milioni di franchi nel Paese e nel settore della cooperazione internazionale. Nell’ambito del Programma di cooperazione per il Kosovo 2022–2025, la Direzione dello sviluppo e della cooperazione (DSC), la Divisione Pace e diritti umani del DFAE e la Segreteria di Stato dell’economia (SECO) attuano programmi nei settori della governance democratica, della sicurezza umana, dello sviluppo economico sostenibile, dell’occupazione, dell’acqua e dei cambiamenti climatici, nonché della salute. </p>
<p class="absatz man-space-before-4">Vi è anche una stretta collaborazione nell’ambito della migrazione: nel 2010 la Svizzera e il Kosovo hanno avviato un partenariato in materia di migrazione che prevede in particolare misure come il rafforzamento delle autorità competenti in materia di migrazione, la prevenzione della migrazione irregolare, l’aiuto al ritorno, la riammissione e la lotta al traffico di esseri umani.</p>
</div></section>
</div></section><section id="lvl_3"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_3">3 Ruolo della KFOR</a>
</h1>
<div class="collapseable">
<section id="lvl_3/lvl_3.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.1">3.1 Mandato della KFOR</a>
</h2>
<div class="collapseable">
<p class="absatzvor man-space-before-8">Il mandato che prevede l’impiego della KFOR si fonda sulla risoluzione 1244 del Consiglio di sicurezza dell’ONU ed è stato esplicitamente accolto dal Governo kosovaro dopo la dichiarazione di indipendenza nel 2008. Ai sensi della risoluzione, la KFOR è tenuta a adempiere tre compiti:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">creare e mantenere un contesto sicuro e stabile (incl. garantire la libertà di movimento senza limitazioni);</dd>
<dt class="man-space-before-4">– </dt>
<dd class="man-space-before-4">applicare e sorvegliare il rispetto dell’accordo che prevede il ritiro delle forze serbe dal Kosovo nonché il disarmo dell’Esercito di liberazione del Kosovo;</dd>
<dt class="man-space-before-4">– </dt>
<dd class="man-space-before-4">appoggiare la Missione di Amministrazione ad interim delle Nazioni Unite in Kosovo (UNMIK) e altri partner civili internazionali.</dd>
</dl>
<p class="absatz man-space-before-4">La KFOR opera in stretta collaborazione con l’UNMIK, l’OMIK e l’EULEX.</p>
</div></section><section id="lvl_3/lvl_3.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.2">3.2 Evoluzione e funzionamento della KFOR</a>
</h2>
<div class="collapseable">
<p class="absatzvor man-space-before-8">Il miglioramento e la stabilizzazione della situazione in materia di sicurezza dall’inizio dell’impiego della KFOR a oggi hanno portato a adeguare il ruolo di questa missione e a ridurre progressivamente il suo effettivo, che originariamente era di circa 50 000 militari. La KFOR è stata adeguata regolarmente ai cambiamenti della situazione in materia di sicurezza, sia in termini di composizione delle truppe che di effettivo. La missione è quindi passata da una forza massiccia, onnipresente e formata essenzialmente da mezzi di fanteria, che interveniva con pattuglie e controlli, a una forza più moderata il cui compito principale è acquisire notizie e informazioni (monitoraggio della situazione). Per poter agire in caso di peggioramento della situazione, la KFOR ha mantenuto una capacità d’intervento con mezzi robusti. La KFOR adempie i propri compiti sulla base di un dispositivo tripartito (monitoraggio della situazione, intervento e riserva d’intervento), che le permette di mantenere una presenza leggera nel Paese conservando nel contempo forze di riserva ad alta disponibilità sul posto (presenza ridotta) e al di fuori del Paese (presenza rafforzata). Nel novembre del 2022 si contavano circa 3800 militari provenienti da 27 Stati impiegati nell’ambito della KFOR. Al momento 33 Stati, tra cui cinque Stati non membri della NATO, mettono a disposizione della KFOR circa 5200 militari. Questo aumento degli effettivi è una conseguenza diretta del peggioramento della situazione verificatosi nel corso del 2023.</p>
<p class="absatz man-space-before-4">Una rete di 30 squadre di collegamento e di monitoraggio (Liaison and Monitoring Teams, LMT) costituisce l’elemento principale della capacità di monitoraggio della situazione da parte della KFOR. Consente di individuare rapidamente eventuali tendenze conflittuali che possono portare a un peggioramento della situazione in materia di sicurezza e, all’occorrenza, permette di attivare gli elementi d’intervento. Gli LMT svolgono anche compiti di mediazione a livello locale. Fungono da organi informativi per il comandante della KFOR e garantiscono nel contempo una presenza militare capillare di quest’ultima nel Paese. La KFOR dispone anche di formazioni d’esplorazione per acquisire in modo discreto notizie destinate al comando della KFOR.</p>
<p class="absatz man-space-before-4">In caso di peggioramento della situazione la KFOR dispone di due battaglioni d’intervento in grado di intervenire nei settori del Paese che sono stati loro assegnati. Vi è anche un terzo battaglione che può svolgere un’ampia gamma di interventi in tutto il Kosovo nonché in Bosnia e Erzegovina per la missione EUFOR ALTHEA. Gli elementi d’intervento sono appoggiati da elementi di mobilità tattica come elicotteri da trasporto, elementi del Joint Logistics Support Group (JLSG) o gruppi incaricati della rimozione di ordigni esplosivi improvvisati.</p>
<p class="absatz man-space-before-4">Inoltre, se la situazione lo richiede, la KFOR può ricorrere a due forze di riserva che sono stazionate al di fuori del Kosovo e che possono essere impiegate in tutta l’area dei Balcani: la Strategic Reserve Force (SRF), che conta circa 700 militari ed è subordinata al Supreme Headquarters Allied Powers Europe (SHAPE) della NATO, e l’Operational Reserve Force (ORF), che dispone di circa 1000 militari ed è subordinata all’Allied Joint Force Command Naples della NATO. Parte di queste forze di riserva è stata impiegata nel maggio (ORF) e nel settembre (SRF) del 2023 in seguito ai gravi incidenti di Zvecan e Bjanska (n. 2.2.4 e 3.3). Alcuni elementi dell’ORF sono impiegati in Kosovo da maggio 2023. Ogni tre mesi l’Italia e la Turchia forniscono a turno le forze dell’ORF.</p>
<p class="absatz man-space-before-4">Sulla base di analisi complete della situazione (Comprehensive Security Assessments of the Kosovo Environment), ogni sei mesi gli organi militari della NATO valutano l’entità delle truppe nonché i compiti e l’orientamento della KFOR al fine di garantire che siano adeguati alle attuali esigenze in materia di sicurezza in Kosovo. In occasione delle conferenze annuali sulla costituzione della forza (Force Generation Conferences), gli Stati fornitori di truppe possono sottoporre offerte di contributi basate sulle esigenze della KFOR aggiornate dalla NATO. La conferenza più recente si è tenuta nell’aprile del 2025.</p>
</div></section><section id="lvl_3/lvl_3.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.3">3.3 Bilancio e prospettive per la KFOR</a>
</h2>
<div class="collapseable">
<p class="absatzvor man-space-before-8">In Kosovo la KFOR rimane l’unico attore internazionale riconosciuto e apprezzato da tutti e gode di grande credibilità. Può inoltre contare sull’interesse comune delle varie parti coinvolte nei confronti della sua presenza, anche se in Kosovo non vi è più una minaccia militare diretta. La KFOR ha la reputazione di attore imparziale e con i suoi LMT garantisce una presenza capillare in tutto il Kosovo senza tuttavia dare l’impressione di militarizzare il Paese. È in grado di imporsi in caso di peggioramento della situazione e può intervenire rapidamente in ogni zona del Kosovo, come è avvenuto in due occasioni nel 2023 (n. 2.2.4). Questa presenza militare internazionale in Kosovo ha un effetto deterrente sugli attori propensi alla violenza e rassicura le minoranze etniche, che possono sentirsi minacciate. La Serbia apprezza tale presenza, in quanto la KFOR garantisce che la KSF non porti avanti attività nel Nord del Kosovo, dove la popolazione è in maggioranza serba, che rischierebbero di provocare incidenti tra le varie etnie. Anche il Kosovo la apprezza, in quanto la KFOR, che sorveglia la linea di demarcazione amministrativa tra Serbia e Kosovo (Administrative Boundary<i> </i>Line<i>, </i>ABL), costituisce una forza di difesa da un’eventuale aggressione militare della Serbia.</p>
<p class="absatz man-space-before-4">La NATO ritiene che l’impiego della KFOR debba continuare finché Serbia e Kosovo si dimostreranno incapaci di instaurare relazioni pacifiche tra Stati sovrani. Sottolinea che la mancanza di volontà politica di Belgrado e Pristina e le loro azioni unilaterali sono i principali ostacoli al raggiungimento di progressi nel processo di normalizzazione delle relazioni tra i due Paesi. La KFOR, la cui missione consiste nel garantire in modo imparziale la sicurezza in Kosovo, non ha il compito di risolvere le controversie politiche che permangono tra le parti. Solo esercitando pressioni diplomatiche su Belgrado e Pristina affinché applichino gli accordi stipulati nel 2023 e raggiungendo una soluzione politica si potrà arrivare a una situazione di pace e stabilità a lungo termine in Kosovo. In altre parole, la sola forza militare non è sufficiente per creare le condizioni che consentano di soddisfare i criteri per una riduzione della presenza della KFOR o addirittura il suo ritiro. Date le persistenti sfide per la sicurezza, anche in futuro la KFOR sarà indispensabile per garantire militarmente un contesto sicuro che favorisca lo sviluppo del Kosovo e la stabilità di tutta la regione. Gli Stati che partecipano alla missione condividono questo punto di vista e ritengono che l’applicazione della risoluzione 1244 rimanga all’ordine del giorno. La situazione nel Paese è tuttora instabile dal punto di vista politico e sul piano della sicurezza. Come già indicato in precedenza (cap. 1), l’Italia e gli Stati Uniti, che sono i principali fornitori di truppe, portano avanti il loro impegno. Altri Paesi rinnovano la loro partecipazione o sono rientrati nella KFOR, come il Regno Unito, la Francia, il Belgio, i Paesi Bassi e il Lussemburgo.</p>
<p class="absatz man-space-before-4">Attualmente le sfide in materia di sicurezza persistono e l’impiego continuo di forze di riserva esterne alla zona d’impiego della missione non è sostenibile nel lungo termine, in particolare nel caso in cui si verifichi contemporaneamente una crisi in Kosovo e in Bosnia e Erzegovina. Date le nuove sfide riscontrate sul campo, la NATO invita i Paesi fornitori di truppe a fornire mezzi supplementari, per esempio aumentando le forze di riserva, le capacità anti-droni e il monitoraggio della situazione.</p>
</div></section><section id="lvl_3/lvl_3.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.4">3.4 Integrazione nella posizione strategica della NATO</a>
</h2>
<div class="collapseable">
<p class="absatzvor man-space-before-8">A seguito dell’aggressione militare russa nei confronti dell’Ucraina, la stabilità nei Balcani occidentali ha acquisito maggiore importanza per la NATO. Secondo il «Concetto strategico 2022» della NATO (non disponibile in italiano), i Balcani occidentali rientrano tra le zone strategicamente importanti per l’Alleanza<sup><a href="#fn-d11109e457" id="fnbck-d11109e457">11</a></sup>. La NATO ha infatti seguito da vicino i possibili effetti della guerra in Ucraina sulla regione e constatato l’aumento dell’influenza e delle attività destabilizzanti della Russia. Il Comprehensive Security Assessment of the Kosovo Environment di febbraio 2025 evidenzia come motivo di preoccupazione le attività di disinformazione portate avanti dalla Russia attraverso la diffusione di narrazioni ostili alla NATO per destabilizzare le comunità locali e compromettere la missione della KFOR. Ad esempio, la narrazione russa paragona spesso il Kosovo alle regioni dell’Ucraina definite «separatiste» dalla Russia, in particolare la Crimea, stabilendo così analogie sbagliate che indeboliscono la legittimità del Kosovo sulla scena internazionale. Queste informazioni false vengono poi diffuse e amplificate dai media serbi e serbi kosovari. Per ridurre l’impatto di questa narrazione e sostenere il ruolo imparziale della NATO e della KFOR in Kosovo, l’Alleanza ha adottato misure di comunicazione strategica. Le visite di alto livello degli organi politici della NATO finalizzate ad allentare le tensioni hanno avuto un impatto significativo e positivo in questo senso.</p>
<p class="absatz man-space-before-4">Secondo l’analisi svolta dagli organi militari della NATO, la presenza militare dell’Alleanza in Kosovo non può essere ridotta vista la maggiore importanza della regione per la stabilità in Europa. Pertanto la NATO ritiene che le capacità della KFOR debbano essere mantenute allo stesso livello.</p>
<p class="absatz man-space-before-4">È in questo contesto che le missioni dell’UE e della NATO in Bosnia e Erzegovina e in Kosovo svolgono un ruolo centrale. In caso di disordini, possono fornire appoggio alle autorità degli Stati ospitanti, se necessario con riserve dislocate al di fuori del Paese. Inoltre, l’Alleanza ritiene che missioni come la KFOR possano evitare che regioni sensibili vengano destabilizzate dall’influenza russa.</p>
<div class="footnotes"><p id="fn-d11109e457"><sup><a href="#fnbck-d11109e457">11</a></sup><sup></sup>  Il Concetto strategico 2022 della NATO (non disponibile in italiano) può essere consultato al seguente indirizzo: www.nato.int &gt; About us &gt; Strategic Concepts.</p></div>
</div></section>
</div></section><section id="lvl_4"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_4">4 Impiego attuale della Swisscoy</a>
</h1>
<div class="collapseable">
<section id="lvl_4/lvl_4.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.1">4.1 Evoluzione, organizzazione e compiti</a>
</h2>
<div class="collapseable">
<p class="absatzvor man-space-before-8">Dal 1999 la Swisscoy ha man mano adattato la propria organizzazione e i propri compiti alle esigenze della KFOR, a loro volta legate all’evoluzione della situazione in Kosovo. All’inizio dell’impiego in Kosovo la Swisscoy era una compagnia logistica con un effettivo massimo di 160 militari non armati, ad eccezione di un distaccamento di sicurezza. Una prima riorganizzazione della KFOR ha portato poi la Svizzera a fornire mezzi di fanteria con un effettivo massimo di 220 militari armati. Successivamente, nel quadro di un nuovo adeguamento del dispositivo della KFOR, anche la Swisscoy ha adattato il proprio dispositivo e ha fornito alla KFOR degli LMT e varie prestazioni nei settori del genio e dei trasporti, con un nuovo effettivo massimo di 235 militari. Tra il 2018 e il 2020, quando alcuni mezzi pesanti del genio destinati alla fornitura di prestazioni di trasporto e di costruzione non erano più richiesti dalla KFOR, l’effettivo massimo è stato ridotto a 165 militari. Nel 2019 la KFOR ha comunicato il fabbisogno supplementare negli ambiti della libertà di movimento, dell’acquisizione di informazioni e delle funzioni di ufficiale di stato maggiore. A partire dal 2021 l’effettivo massimo è quindi passato a 195 militari, in modo da mettere a disposizione della KFOR una sezione di pionieri, una sezione di trasporto e ufficiali di stato maggiore supplementari.</p>
<p class="absatz man-space-before-4">Nel giugno del 2023 il Parlamento ha approvato il prolungamento della partecipazione della Svizzera alla KFOR fino alla fine del 2026 con un effettivo massimo di 195 militari e ha attribuito al Consiglio federale anche la competenza di aumentare l’effettivo del contingente di 30 militari al massimo nel corso del mandato e fino al termine dell’impiego. Nell’estate del 2023 l’Austria ha annunciato alla NATO la riduzione della propria partecipazione alla KFOR con il ritiro di due compagnie, di cui un’unità di trasporto, a partire da aprile del 2024. Allo scopo di sopperire in parte alla mancanza causata dal ritiro delle compagnie austriache e d’intesa con la NATO, nel novembre del 2023 il Consiglio federale ha deciso di aumentare l’effettivo massimo del contingente svizzero di 20 militari a partire da aprile del 2024. Il nuovo effettivo di 215 militari ha consentito alla Svizzera di rilevare dall’Austria la compagnia di trasporto aggregata al JLSG della KFOR. Due terzi dell’effettivo necessario per questa operazione sono stati forniti attingendo all’effettivo svizzero già presente in Kosovo, in particolar modo a elementi che svolgono compiti simili per il contingente. Per questo motivo è stato possibile rilevare la compagnia austriaca aumentando l’effettivo di soli 20 militari.</p>
<p class="absatz man-space-before-4">Complessivamente, nel settore del trasporto e della mobilità, il contingente svizzero fornisce alla KFOR prestazioni di alta qualità. Il distaccamento di trasporto aereo, composto da due elicotteri dell’Esercito svizzero, può essere chiamato in qualsiasi momento per trasportare materiale o persone in tutta la zona d’impiego della KFOR. Per assicurare la libertà di movimento della KFOR, la Svizzera fornisce una compagnia che dispone dei mezzi necessari per rimuovere ostacoli improvvisati dalle strade e anche la compagnia di trasporto che mobilita merci e persone per la KFOR e sostiene in particolare il dispiego delle forze di riserva. Queste due compagnie fanno parte del JLSG. Nel 2024 la Svizzera ha fornito per la prima volta il comandante del JLSG, subordinato diretto del comandante della KFOR. In seno al comando della KFOR la Svizzera fornisce anche numerosi ufficiali di stato maggiore, tra cui un ufficiale nel settore delle operazioni d’informazione, un consulente politico e una o un consulente nell’ambito dell’uguaglianza dei generi, una persona incaricata di integrare la prospettiva di genere nella condotta delle operazioni e di fornire consulenza direttamente al comandante della KFOR.</p>
<p class="absatz man-space-before-4">Attualmente, sei LMT svizzeri lavorano all’acquisizione di notizie e informazioni e alcuni ufficiali di stato maggiore svizzeri sono impegnati in seno al battaglione di ricerca informativa (Intelligence, Surveillance and Reconnaissance, ISR) della KFOR. Un gruppo di agenti della polizia militare svolge compiti per l’intera KFOR. Inoltre, l’Esercito svizzero fornisce il più alto responsabile della polizia militare della KFOR, il Force Provost Marshal. Una squadra medica assicura, in collaborazione con l’Austria, il funzionamento di un centro medico di tipo «Role 1». La Swisscoy partecipa anche alla direzione e all’amministrazione del campo della KFOR a Novo Selo.</p>
</div></section><section id="lvl_4/lvl_4.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.2">4.2 Vantaggi per la Svizzera e potenziamento della capacità di difesa</a>
</h2>
<div class="collapseable">
<p class="absatzvor man-space-before-8">Dal 1999, con il suo contributo operativo a favore della KFOR, la Svizzera in quanto partner della NATO trae vantaggi non soltanto per lo sviluppo operativo dell’esercito, ma anche dal punto di vista della politica di sicurezza e della politica estera.</p>
<p class="absatz man-space-before-4">In termini di politica di sicurezza e di politica estera, l’impiego della Swisscoy in seno alla KFOR costituisce il più importante contributo operativo nell’ambito del partenariato con la NATO. Dato che la NATO ritiene che lo statuto di un partner dipenda anche da contributi significativi alle operazioni, il fatto che la Svizzera faccia parte dei principali e più vecchi Stati fornitori di truppe della KFOR è fondamentale per le sue relazioni con la NATO. Grazie alla sua presenza nella KFOR, oltre a partecipare alle valutazioni e decisioni concernenti la missione, la Svizzera può prendere parte agli incontri ministeriali, dei capi di stato maggiore d’esercito e ad altri forum di discussione dell’Alleanza ai quali non avrebbe altrimenti accesso. Può quindi accedere a informazioni utili all’impostazione della sua politica di sicurezza ed estera. Il contributo alla KFOR è inoltre un elemento che permette alla Svizzera di ottenere dei posti in seno al Segretariato internazionale e allo stato maggiore militare internazionale presso cui può partecipare a progetti in ambiti di interesse come il controllo degli armamenti, la non proliferazione e l’Agenda Donne, Pace e Sicurezza. Il contributo della Svizzera è accolto con favore e riconosciuto regolarmente dai rappresentanti della NATO in occasione di incontri bilaterali e multilaterali di alto livello.</p>
<p class="absatz man-space-before-4">Sul piano operativo, l’impiego di ufficiali presso il quartier generale e in seno agli stati maggiori della KFOR offre alla Svizzera una migliore comprensione della condotta operativa di questi impieghi e dei relativi processi di stato maggiore in vari ambiti, dall’acquisizione di informazioni alla definizione dell’impiego di mezzi robusti. Le procedure insegnate in Svizzera possono così essere applicate nel quadro di un impiego internazionale reale.</p>
<p class="absatz man-space-before-4">Nell’ottica del rafforzamento della capacità di difesa, l’allenamento e l’attuazione pratica di procedure d’impiego standardizzate in collaborazione con altri eserciti sono di grande utilità. Permettono infatti di trarre insegnamenti per la prontezza d’intervento e per il sistema di prontezza dell’Esercito svizzero. In particolare, è stato possibile esaminare le procedure di rifornimento e restituzione su grandi distanze nel quadro di un impiego reale. La condotta delle due compagnie del JLSG consente all’esercito di sviluppare la propria dottrina di logistica d’impiego, traendone insegnamenti per quanto riguarda la libertà di movimento, i convogli, la protezione dei convogli nonché la risoluzione di problemi nell’ambito della logistica dei convogli eccezionali. L’impiego degli LMT ha messo l’Esercito svizzero di fronte a nuovi approcci nel quadro della cooperazione con gli attori civili.</p>
<p class="absatz man-space-before-4">L’Esercito svizzero ha anche potuto testare l’applicazione di procedure di stato maggiore in un impiego a lungo termine, che si svolge 24 ore su 24. Gli insegnamenti tratti sono stati fatti confluire direttamente nei relativi regolamenti. Le esperienze maturate in Kosovo hanno permesso all’Esercito svizzero di aggiungere alla propria dottrina nuove procedure operative.</p>
<p class="absatz man-space-before-4">A queste esperienze si aggiunge l’assunzione per sei mesi della responsabilità della condotta. L’impiego di un alto ufficiale superiore svizzero nella funzione di DCOM KFOR tra il novembre del 2018 e l’ottobre del 2019 ha permesso all’Esercito svizzero di acquisire la sua prima esperienza nella condotta di una missione militare internazionale di mantenimento della pace.</p>
<p class="absatz man-space-before-4">Infine, l’impiego permette anche di maturare esperienze su un arco di tempo prolungato in merito all’idoneità, alla capacità prestazionale o al fabbisogno di manutenzione del materiale impiegato e di nuovi sistemi in corso di valutazione. Per quanto riguarda le opportunità di test, la zona d’impiego della KFOR permette, per esempio, di effettuare valutazioni di droni e di sistemi di difesa anti-droni, che svolgeranno un ruolo chiave nella capacità di difesa della Svizzera. In considerazione delle restrizioni vigenti, valutazioni di questo tipo non potrebbero essere effettuate in Svizzera su lunghe distanze, ad alta quota e a qualsiasi ora della giornata.</p>
<p class="absatz man-space-before-4">Sul campo la presenza della Swisscoy va anche a beneficio del lavoro dell’Ambasciata di Svizzera in Kosovo. Questa collaborazione, che consiste in uno scambio regolare di informazioni, ha effetti positivi nell’ambito della cooperazione allo sviluppo nel Paese. Informazioni ottenute grazie ai contatti che gli LMT intrattengono con la popolazione hanno permesso all’Ufficio di cooperazione della Svizzera in Kosovo di approntare progetti di sviluppo che rispondono a nuovi bisogni riscontrati sul terreno.</p>
</div></section><section id="lvl_4/lvl_4.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.3">4.3 Personale</a>
</h2>
<div class="collapseable">
<section id="lvl_4/lvl_4.3/lvl_4.3.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.3/lvl_4.3.1">4.3.1 Disponibilità a prestare servizio volontario</a>
</h3>
<div class="collapseable">
<p class="absatzvor man-space-before-8">Dopo 26 anni d’impiego il servizio di promovimento della pace presso la Swisscoy rimane attrattivo, in particolare perché offre l’opportunità di lavorare in un contesto internazionale e multiculturale ricco di esperienze utili per lo sviluppo personale e professionale. Secondo l’articolo 66 capoverso 3 della legge militare del 3 febbraio 1995<sup><a href="#fn-d11109e510" id="fnbck-d11109e510">12</a></sup> (LM), la partecipazione a un impiego di promovimento della pace è volontaria. Grazie a un sistema di reclutamento efficace, l’esercito riesce sempre ad arruolare personale qualificato a sufficienza per effettuare un servizio di promovimento della pace presso la Swisscoy, sebbene il reclutamento di determinate categorie di personale come gli specialisti degli ambiti dell’aiuto alla condotta, della manutenzione e dell’infrastruttura come pure gli agenti della polizia militare, i medici e gli ufficiali sia più complicato.</p>
<p class="absatz man-space-before-4">Tra gennaio e dicembre del 2024 circa 450 volontari, su un totale di circa 800 persone interessate, hanno partecipato alla prima giornata di reclutamento e 382 sono stati invitati alla seconda giornata di reclutamento presso il Centro di competenza SWISSINT a Stans. Alla fine 239 persone sono state reclutate in uno dei due contingenti impiegati durante il periodo in questione. Un contingente Swisscoy è composto in media per il 15,7 per cento da collaboratori civili e militari del Dipartimento federale della difesa, della protezione della popolazione e dello sport (DDPS) (ufficiali di stato maggiore, equipaggi e meccanici di elicotteri, agenti della polizia militare e sminatori incaricati della rimozione di ordigni esplosivi improvvisati) e per l’84,3 per cento da personale di milizia. Inoltre, i contingenti Swisscoy comprendono in media un 34,1 per cento di militari che prolungano l’impiego in corso o che hanno già svolto un impiego in seno alla Swisscoy.</p>
<p class="absatz man-space-before-4">Questa situazione favorevole per quanto riguarda il reclutamento può essere attribuita all’attrattiva del servizio di promovimento della pace, a un sistema di remunerazione nel contempo interessante e in linea con gli standard della Confederazione nonché alle misure adottate in termini di comunicazione. In questo settore l’esercito si rivolge non solo alle persone già incorporate, ma a tutta la società.</p>
<div class="footnotes"><p id="fn-d11109e510"><sup><a href="#fnbck-d11109e510">12</a></sup><sup></sup>  <a href="https://fedlex.data.admin.ch/vocabulary/legal-taxonomy/7242" target="_blank" data-rs-uri="https://fedlex.data.admin.ch/eli/cc/1995/4093_4093_4093" data-rs="510.10" data-lang="it">RS <b>510.10</b></a></p></div>
</div></section><section id="lvl_4/lvl_4.3/lvl_4.3.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.3/lvl_4.3.2">4.3.2 Donne nella Swisscoy</a>
</h3>
<div class="collapseable">
<p class="absatzvor man-space-before-8">In questi ultimi anni la partecipazione delle donne alle missioni internazionali per il mantenimento della pace è aumentata in modo costante poiché il loro ruolo particolare nel promovimento della pace è sempre più riconosciuto. A seconda del contesto culturale o religioso in cui opera una missione, le donne sono in grado di svolgere compiti che risultano invece più complicati per il personale maschile. A titolo di esempio l’ONU, che ha a sua volta riconosciuto l’importanza del ruolo delle donne, si è prefissa di raggiungere il 25 per cento di personale femminile tra gli specialisti impiegati nelle sue missioni, come gli osservatori militari. Le donne svolgono un ruolo chiave nell’ambito degli sforzi volti a promuovere la pace in Kosovo. A seconda della cultura delle etnie con cui la KFOR interagisce, i militari uomini incontrano maggiori difficoltà nella comunicazione con le donne. Si tratta di un aspetto cruciale per i membri degli LMT, che devono mantenere contatti regolari con la popolazione in tutta la sua diversità.</p>
<p class="absatz man-space-before-4">Per ovviare al fatto che le cittadine svizzere non sono soggette all’obbligo di prestare servizio militare e, nella maggior parte dei casi, non hanno alle spalle un’istruzione militare, la formazione impartita al personale femminile del contingente prima dell’impiego nella Swisscoy comprende una fase incentrata sull’istruzione militare di base.</p>
<p class="absatz man-space-before-4">Ciò permette all’esercito di reclutare un maggior numero di donne disposte a effettuare un impiego, in particolare negli LMT. La quota media di donne impiegate nella Swisscoy si aggira tra il 15 e il 20 per cento a seconda dei contingenti. Si tratta di una percentuale molto più alta di quella registrata in seno all’esercito (1,6 % dell’effettivo totale). Questa differenza si spiega in particolare con l’attrattiva, la remunerazione, le esperienze e le opportunità professionali che comporta il servizio di promovimento della pace.</p>
<p class="absatz man-space-before-4">Questi sviluppi incoraggianti non sono vantaggiosi solo per il promovimento militare della pace ma, per l’esercito, rappresentano anche un ritorno sull’investimento. Il 6 per cento delle donne che si sono arruolate nell’esercito tra il 2021 e il 2024 l’ha fatto dopo aver effettuato un servizio di promovimento della pace.</p>
<p class="absatz man-space-before-4">Gli sforzi compiuti per accrescere la partecipazione delle donne alla Swisscoy e al promovimento militare della pace saranno portati avanti.</p>
</div></section>
</div></section>
</div></section><section id="lvl_5"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_5">5 Futuro della Swisscoy</a>
</h1>
<div class="collapseable">
<section id="lvl_5/lvl_5.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.1">5.1 Continuazione dell’impiego: interesse sul piano della politica di sicurezza e della politica estera</a>
</h2>
<div class="collapseable">
<p class="absatzvor man-space-before-8">Nonostante le probabilità che scoppi un conflitto armato in Kosovo rimangano basse, il contesto in materia di sicurezza resta caratterizzato da tensioni e provocazioni continue. Le relazioni tra Belgrado e Pristina sono caratterizzate da un costante antagonismo: il comportamento di entrambe le parti va nella direzione contraria a quella di una normalizzazione e impedisce qualsiasi tipo di progresso verso il raggiungimento dei criteri adottati dalla NATO e dagli Stati fornitori per ridurre la KFOR a una presenza minima o per ritirarla. Inoltre, nel contesto della guerra in Ucraina, continuano a preoccupare le attività di disinformazione portate avanti dalla Russia allo scopo di destabilizzare le comunità locali e compromettere la missione della KFOR (n. 3.4). Alla luce dell’attuale situazione è probabile che la presenza della KFOR sia ancora necessaria per molti anni.</p>
<p class="absatz man-space-before-4">Dati gli stretti legami tra la Svizzera e il Kosovo, in particolare in termini demografici, la stabilità nella regione dei Balcani occidentali riveste un interesse anche per la Svizzera, che trae beneficio dalla presenza della KFOR in Kosovo. La stabilità in Kosovo è essenziale per la pace e la sicurezza nei Balcani occidentali ed è dunque nell’interesse dell’intera Europa. Mentre la NATO e suoi membri continuano a mobilitarsi per potenziare il dispositivo dell’Alleanza a Est, la Svizzera, portando avanti e mantenendosi pronta a rafforzare il proprio impegno nella KFOR, come ha fatto nel 2024, dimostra di essere pronta ad assumersi la propria responsabilità nell’ambito degli sforzi, profusi anche dai suoi partner, ai fini della sicurezza in Europa.</p>
<p class="absatz man-space-before-4">Dato che la Swisscoy costituisce il contributo operativo più importante nell’ambito del partenariato con la NATO (n. 4.2), questo contributo è ancora più importante se si considera che la Svizzera intende rafforzare la sua cooperazione internazionale, in particolare con la NATO, come indicato dal Consiglio federale nel suo rapporto complementare al rapporto sulla politica di sicurezza 2021<sup><a href="#fn-d11109e551" id="fnbck-d11109e551">13</a></sup>. La continuazione e il rafforzamento del contributo della Svizzera in favore della KFOR sono in linea con i suoi interessi di politica di sicurezza e di politica estera. Garantiscono l’accesso a piattaforme di discussione e informazioni della NATO di grande importanza per la Svizzera e consentono di allenare procedure d’impiego reali, apportando all’Esercito svizzero una preziosa esperienza operativa.</p>
<div class="footnotes"><p id="fn-d11109e551"><sup><a href="#fnbck-d11109e551">13</a></sup><sup></sup>  Rapporto complementare al rapporto sulla politica di sicurezza 2021 relativo alle conseguenze della guerra in Ucraina, <a href="https://fedlex.data.admin.ch/eli/fga/2022/2357" target="_blank">FF <b>2022 </b>2357</a>.</p></div>
</div></section><section id="lvl_5/lvl_5.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.2">5.2 Effettivo</a>
</h2>
<div class="collapseable">
<p class="absatzvor man-space-before-8">Per il mandato in corso l’effettivo massimo della Swisscoy è di 215 militari. Con questo contingente la Svizzera mette a disposizione della KFOR i mezzi illustrati in precedenza (n. 4.1), in particolare la compagnia di trasporto del JLSG, rilevata dall’Austria nell’aprile del 2024 attraverso un aumento dell’effettivo massimo di 20 militari deciso dal Consiglio federale nel novembre del 2023. Affinché la Svizzera possa continuare a mettere a disposizione della KFOR la compagnia di trasporto, è necessario che l’effettivo massimo rimanga ai livelli attuali di 215 militari anche nel prossimo mandato.</p>
<section id="lvl_5/lvl_5.2/lvl_5.2.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.2/lvl_5.2.1">5.2.1 Rafforzamento del contingente a sostegno della KFOR</a>
</h3>
<div class="collapseable">
<p class="absatzvor man-space-before-8">Conferendo al Consiglio federale la competenza di aumentare l’effettivo di 30 militari al massimo nel corso del mandato, il Parlamento ha permesso alla Svizzera di poter rispondere rapidamente a cambiamenti operativi della KFOR<sup><a href="#fn-d11109e575" id="fnbck-d11109e575">14</a></sup>. In seguito all’annuncio della riduzione della partecipazione austriaca alla KFOR, il Consiglio federale ha potuto decidere in tempi brevi di aumentare l’effettivo massimo della Swisscoy per sopperire in parte alla mancanza causata da questo ritiro parziale (n. 4.1). Se non avesse avuto questa competenza, sarebbe stata necessaria l’approvazione del Parlamento nonché un messaggio aggiuntivo. La durata di questa procedura non avrebbe permesso di reagire in tempi ragionevoli. Inoltre, gli sviluppi degli ultimi anni hanno dimostrato che la situazione di sicurezza in Kosovo può deteriorarsi rapidamente e in maniera tale che la KFOR debba aumentare i suoi effettivi (n. 2.2). La KFOR potrebbe quindi avere bisogno di contributi supplementari che la Svizzera sarebbe in grado di fornire. In un caso simile, una tale competenza garantirebbe al Consiglio federale la flessibilità necessaria per aumentare rapidamente l’effettivo massimo. Una tale necessità potrebbe manifestarsi anche nel contesto di un deterioramento della situazione nell’Europa orientale. I partner della Svizzera potrebbero essere costretti a rafforzare il loro impegno in questa regione e a ridurre le loro prestazioni in seno alla KFOR. In quest’ottica, alla Svizzera potrebbe essere richiesto di rafforzare la sua partecipazione agli sforzi di stabilizzazione dei Balcani occidentali, in particolare nella KFOR. Questo significa che, per un aumento tale dell’effettivo, sono le riflessioni concernenti la politica di sicurezza a essere determinanti. La probabilità che la Svizzera venga chiamata in causa in corso di mandato e possa aumentare il suo contributo è quindi aumentata.</p>
<p class="absatz man-space-before-4">Il Consiglio federale propone quindi che gli sia nuovamente conferita la competenza di rafforzare l’effettivo della Swisscoy di un massimo di 30 militari nel corso del mandato. In considerazione del deterioramento della situazione internazionale, una flessibilità simile dimostra che la Svizzera desidera continuare a fornire il suo sostegno alla KFOR in un momento in cui l’Alleanza è confrontata con sfide maggiori legate alla guerra in Ucraina. Inoltre, sottolinea che la Svizzera intende impegnarsi maggiormente nell’ambito del promovimento militare della pace e vuole sviluppare il proprio contributo conformemente al rapporto del DDPS del 9 novembre 2020<sup><a href="#fn-d11109e591" id="fnbck-d11109e591">15</a></sup>.</p>
<div class="footnotes">
<p id="fn-d11109e575"><sup><a href="#fnbck-d11109e575">14</a></sup><sup></sup>  Art. 2 lett. c. del decreto federale del 15 giu. 2023 che proroga la partecipazione della Svizzera alla KFOR (2024–2026), <a href="https://fedlex.data.admin.ch/eli/fga/2023/1558" target="_blank">FF <b>2023</b> 1558</a>.</p>
<p id="fn-d11109e591"><sup><a href="#fnbck-d11109e591">15</a></sup><sup></sup>  Rapporto del 9 novembre 2020 «Weiterentwicklung der militärischen Friedensförderung. Bericht an Bundesrätin Viola Amherd, Chefin VBS» (non disponibile in italiano). Può essere consultato al seguente indirizzo: <a href="http://www.admin.ch" target="_blank">
				www.admin.ch
			</a> &gt; Documentazione &gt; Comunicati stampa &gt; Ulteriore sviluppo del promovimento militare della pace (comunicato stampa del 25.11.2020).</p>
</div>
</div></section><section id="lvl_5/lvl_5.2/lvl_5.2.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.2/lvl_5.2.2">5.2.2 Rafforzamento temporaneo del contingente per la logistica e la sicurezza</a>
</h3>
<div class="collapseable">
<p class="absatzvor man-space-before-8">Al fine di ovviare a situazioni che richiedono un rafforzamento temporaneo, per motivi logistici o per garantire la sicurezza del contingente, le Camere federali hanno autorizzato il Consiglio federale, nel quadro del mandato attuale, a rafforzare l’effettivo della Swisscoy per una durata limitata e compiti predefiniti<sup><a href="#fn-d11109e607" id="fnbck-d11109e607">16</a></sup>. Concretamente si tratta di predisporre delle misure di autoprotezione in caso di accresciuta minaccia (20 militari al massimo) o di garantire lavori di manutenzione (50 militari al massimo).</p>
<p class="absatz man-space-before-4">Un rafforzamento per motivi di autoprotezione non è stato necessario nel corso degli ultimi tre anni. Tutti gli eventi in relazione con la sicurezza hanno potuto essere gestiti sul posto con i mezzi della KFOR. Il Consiglio federale è tuttavia del parere che in caso di un grave inasprimento della minaccia sul posto, la Swisscoy potrebbe aver bisogno di ancora più mezzi di autoprotezione per poter continuare la propria missione. Per questo motivo propone di mantenere la possibilità di rafforzare il contingente con 20 militari per una durata massima di quattro mesi, come previsto nel mandato attuale. Questo impiego supplementare concernerebbe innanzitutto i militari del comando forze speciali.</p>
<p class="absatz man-space-before-4">Non è nemmeno stato necessario procedere a un rafforzamento dell’effettivo di 50 militari per una durata massima di otto mesi per svolgere lavori di manutenzione. Un cambiamento di dispositivo della KFOR potrebbe tuttavia generare bisogni a breve termine nell’ambito della logistica. Il Consiglio federale propone di mantenere anche questa possibilità.</p>
<div class="footnotes"><p id="fn-d11109e607"><sup><a href="#fnbck-d11109e607">16</a></sup><sup></sup> <a href="https://fedlex.data.admin.ch/eli/fga/2023/1558" target="_blank">FF <b>2023</b> 1558</a></p></div>
</div></section>
</div></section><section id="lvl_5/lvl_5.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.3">5.3 Durata dell’impiego</a>
</h2>
<div class="collapseable">
<p class="absatzvor man-space-before-8">La risoluzione 1244 del Consiglio di sicurezza dell’ONU prevede che l’impiego della KFOR sarà prorogato «sempre che il Consiglio di sicurezza non decida altrimenti». Nel febbraio del 2025, nella sua valutazione globale della sicurezza del contesto in Kosovo (Comprehensive Security Assessment of the Kosovo Environment), la NATO rileva che la presenza della KFOR in Kosovo rimane necessaria, dato che le condizioni per ridurre le sue capacità non sono soddisfatte.</p>
<p class="absatz man-space-before-4">Sulla base dei motivi presentati ai numeri 2, 3.4, 4.2, 5.1 e 5.2, il Consiglio federale propone di prorogare l’impiego della Swisscoy di ulteriori tre anni, ossia sino al 31 dicembre 2029. Può decidere in qualunque momento di terminare anticipatamente l’impiego. L’esercito dispone di piani per rispondere a tale eventualità. In tal caso, il Consiglio federale informa le Commissioni della politica estera (CPE) e le Commissioni della politica di sicurezza (CPS) di entrambe le Camere conformemente all’articolo 152 capoverso 2 della legge sul Parlamento del 13 dicembre 2002<sup><a href="#fn-d11109e631" id="fnbck-d11109e631">17</a></sup>.</p>
<p class="absatz man-space-before-4" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Finora i decreti federali che autorizzavano una proroga dell’impiego della Swisscoy prevedevano che il 31 dicembre di ogni anno il DDPS dovesse presentare alle CPS e alle CPE di entrambe le Camere un rapporto intermedio sull’impiego. La pratica adottata negli scorsi anni consisteva nel richiedere una dispensa dall’obbligo di presentare il rapporto negli anni in cui il Consiglio federale adotta un messaggio e in quelli in cui la proroga dell’impiego della Swisscoy viene discussa in Parlamento. Poiché il Parlamento viene informato tramite il messaggio e in occasione dei dibattiti in merito all’impiego, le quattro commissioni hanno sempre accettato questa richiesta. Per questo motivo, il disegno di decreto federale prevede che il DDPS presenti un rapporto sull’impiego solamente il 31 dicembre 2027.</p>
<div class="footnotes"><p id="fn-d11109e631"><sup><a href="#fnbck-d11109e631">17</a></sup><sup></sup> <a href="https://fedlex.data.admin.ch/vocabulary/legal-taxonomy/4991" target="_blank" data-rs-uri="https://fedlex.data.admin.ch/eli/cc/2003/510" data-rs="171.10" data-lang="it">RS <b>171.10</b></a></p></div>
</div></section>
</div></section><section id="lvl_6"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_6">6 Ripercussioni </a>
</h1>
<div class="collapseable">
<section id="lvl_6/lvl_6.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.1">6.1 Ripercussioni finanziarie</a>
</h2>
<div class="collapseable">
<section id="lvl_6/lvl_6.1/lvl_6.1.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_6.1.1">6.1.1 Costi dell’impiego</a>
</h3>
<div class="collapseable">
<p class="absatzvor man-space-before-8">A causa degli sviluppi che possono influenzare i compiti e il contesto in cui opera la Swisscoy, i costi dell’impiego potrebbero variare nel corso del mandato anche se l’effettivo rimane costante. I compiti che necessitano soprattutto di elementi di fanteria, per esempio, generano costi meno elevati rispetto a compiti che richiedono componenti del genio e competenze particolari dei militari impiegati.</p>
<p class="absatz man-space-before-4">Nel 2023 l’impiego della Swisscoy è costato circa 43,1 milioni di franchi, a fronte di un effettivo massimo di 195 militari. Nel 2024 i costi dell’impiego sono aumentati, passando a circa 47,2 milioni di franchi. L’aumento dei costi è dovuto principalmente all’aumento dell’effettivo massimo del contingente da 195 a 215 militari attuato nell’aprile del 2024. Tuttavia, altri fattori ricoprono un ruolo centrale, come le spese nel settore dell’infrastruttura: gli investimenti per la costruzione di nuovi alloggi e spazi dove lavorare, l’infrastruttura informatica, la logistica, la manutenzione e l’esercizio degli impianti esistenti influiscono anch’essi sui costi.</p>
<p class="absatz man-space-before-4">Considerato il rincaro (ca. 5 %), si prevede che il preventivo annuale per un effettivo massimo di 215 militari passi da 46,5 milioni di franchi per il mandato in corso (2024–2026) a 48,9 milioni di franchi per il prossimo mandato (2027–2029).</p>
<p class="absatz man-space-before-4">Le spese previste per l’impiego della Swisscoy con un effettivo massimo di 215 militari sono le seguenti:</p>
<p></p>
<div class="table"><table border="1">
			
			
			<tr>
				
				
				<th class="man-text-align-left">
					
					<p class="man-template-tab-kpf-r man-space-before-3 man-space-after-3 man-text-align-left">Rubrica</p>
				</th>
				<th class="man-text-align-left">
					
					<p class="man-template-tab-kpf-r man-space-before-3 man-space-after-3"></p>
				</th>
				<th class="man-text-align-left">
					
					<p class="man-template-tab-kpf-r man-space-before-3 man-space-after-3">Effettivo max. di 215    </p>
				</th>
			</tr>
			<tr>
				
				<td>
					
					<p class="man-template-tab-krpr man-space-before-4">Mandato</p>
				</td>
				<td>
					
					<p class="man-template-tab-krpr-r man-space-before-4"></p>
				</td>
				<td>
					
					<p class="man-template-tab-krpr-r man-space-before-4">2027–2029</p>
				</td>
			</tr>
			<tr>
				
				<td>
					
					<p class="man-template-tab-krpr man-space-before-4">Spese materiali e costi d’esercizio</p>
				</td>
				<td>
					
					<p class="man-template-tab-krpr man-space-before-4 man-text-align-right"></p>
				</td>
				<td>
					
					<p class="man-template-tab-krpr-r man-space-before-4">9 750 000</p>
				</td>
			</tr>
			<tr>
				
				<td>
					
					<p class="man-template-tab-krpr man-space-after-3">Personale</p>
				</td>
				<td>
					
					<p class="man-template-tab-krpr-r man-space-after-3"></p>
				</td>
				<td>
					
					<p class="man-template-tab-krpr-r man-space-after-3">39 150 000</p>
				</td>
			</tr>
			<tr>
				
				<td>
					
					<p class="man-template-tab-krpr-fett man-font-weight-bold man-space-after-4">Costo totale annuo</p>
				</td>
				<td>
					
					<p class="man-template-tab-krpr-r man-space-after-3"></p>
				</td>
				<td>
					
					<p class="man-template-tab-krpr-r man-space-after-3">48 900 000</p>
				</td>
			</tr>
		</table></div>
<p class="absatz man-space-before-4">I costi dell’impiego sono coperti dal preventivo del DDPS.</p>
</div></section><section id="lvl_6/lvl_6.1/lvl_6.1.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_6.1.2">6.1.2 Costi dell’impiego in caso di rafforzamento del contingente per sostenere la KFOR</a>
</h3>
<div class="collapseable">
<p class="absatzvor man-space-before-8">Se il Consiglio federale dovesse decidere di inviare un rinforzo del contingente di 30 militari al massimo per rispondere a un fabbisogno supplementare da parte della KFOR (v. n. 5.2.1), le spese previste per un anno aumenterebbero di 6,81 milioni di franchi (senza rincaro) e ammonterebbero a quanto segue:</p>
<p></p>
<div class="table"><table border="1">
			
			
			<tr>
				
				
				<th class="man-text-align-left">
					
					<p class="man-template-tab-kpf-r man-space-before-3 man-space-after-3 man-text-align-left">Rubrica</p>
				</th>
				<th class="man-text-align-left">
					
					<p class="man-template-tab-kpf-r man-space-before-3 man-space-after-3"></p>
				</th>
				<th class="man-text-align-left">
					
					<p class="man-template-tab-kpf-r man-space-before-3 man-space-after-3">Effettivo max. di 245    </p>
				</th>
			</tr>
			<tr>
				
				<td>
					
					<p class="man-template-tab-krpr man-space-before-4">Mandato</p>
				</td>
				<td>
					
					<p class="man-template-tab-krpr-r man-space-before-4"></p>
				</td>
				<td>
					
					<p class="man-template-tab-krpr-r man-space-before-4">2027–2029</p>
				</td>
			</tr>
			<tr>
				
				<td>
					
					<p class="man-template-tab-krpr man-space-before-4">Spese materiali e costi d’esercizio</p>
				</td>
				<td>
					
					<p class="man-template-tab-krpr-r man-space-before-4"></p>
				</td>
				<td>
					
					<p class="man-template-tab-krpr-r man-space-before-4">11 110 000</p>
				</td>
			</tr>
			<tr>
				
				<td>
					
					<p class="man-template-tab-krpr man-space-after-3">Personale</p>
				</td>
				<td>
					
					<p class="man-template-tab-krpr-r man-space-after-3"></p>
				</td>
				<td>
					
					<p class="man-template-tab-krpr-r man-space-after-3">44 600 000</p>
				</td>
			</tr>
			<tr>
				
				<td>
					
					<p class="man-template-tab-krpr-fett man-font-weight-bold man-space-after-4">Costo totale annuo</p>
				</td>
				<td>
					
					<p class="man-template-tab-krpr-r man-space-after-3"></p>
				</td>
				<td>
					
					<p class="man-template-tab-krpr-r man-space-after-3"><b>55 710 000</b></p>
				</td>
			</tr>
		</table></div>
<p class="absatz man-space-before-4">I costi supplementari legati all’aumento dell’effettivo massimo del contingente nel corso del mandato sarebbero coperti dal preventivo del DDPS.</p>
</div></section><section id="lvl_6/lvl_6.1/lvl_6.1.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_6.1.3">6.1.3 Costi supplementari in caso di rafforzamento temporaneo del contingente per la logistica e la sicurezza del contingente stesso</a>
</h3>
<div class="collapseable">
<p class="absatzvor man-space-before-8">L’eventuale rafforzamento del contingente per una durata limitata per la manutenzione e la gestione delle infrastrutture oppure per l’eventuale aumento del livello di protezione avrebbe le seguenti conseguenze finanziarie:</p>
<p></p>
<div class="table"><table border="1">
			
			
			<tr>
				
				
				<th class="man-text-align-left">
					
					<p class="man-template-tab-kpf man-space-before-3 man-space-after-3">Rubrica</p>
				</th>
				<th class="man-text-align-left">
					
					<p class="man-template-tab-kpf-r man-space-before-3 man-space-after-3">Aumento per garantire i compiti di manutenzione e di gestione delle infrastrutture</p>
				</th>
				<th class="man-text-align-left">
					
					<p class="man-template-tab-kpf-r man-space-before-3 man-space-after-3">Aumento per rinforzare il <br>livello di protezione</p>
				</th>
			</tr>
			<tr>
				
				<td>
					
					<p class="man-template-tab-krpr man-space-before-4">Durata presunta dell’impiego in loco</p>
				</td>
				<td>
					
					<p class="man-template-tab-krpr-r man-space-before-4">max. 8 mesi</p>
				</td>
				<td>
					
					<p class="man-template-tab-krpr-r man-space-before-4">max. 4 mesi</p>
				</td>
			</tr>
			<tr>
				
				<td>
					
					<p class="man-template-tab-krpr man-space-before-4">Effettivo presunto del distaccamento</p>
				</td>
				<td>
					
					<p class="man-template-tab-krpr-r man-space-before-4">max. 50 persone</p>
				</td>
				<td>
					
					<p class="man-template-tab-krpr-r man-space-before-4">max. 20 persone</p>
				</td>
			</tr>
			<tr>
				
				<td>
					
					<p class="man-template-tab-krpr man-space-before-4">Spese materiali e costi d’esercizio</p>
				</td>
				<td>
					
					<p class="man-template-tab-krpr-r man-space-before-4">4 870 000</p>
				</td>
				<td>
					
					<p class="man-template-tab-krpr-r man-space-before-4">220 000</p>
				</td>
			</tr>
			<tr>
				
				<td>
					
					<p class="man-template-tab-krpr man-space-after-3">Personale</p>
				</td>
				<td>
					
					<p class="man-template-tab-krpr-r man-space-after-3">5 200 000</p>
				</td>
				<td>
					
					<p class="man-template-tab-krpr-r man-space-after-3">1 050 000</p>
				</td>
			</tr>
			<tr>
				
				<td>
					
					<p class="man-template-tab-krpr-fett man-font-weight-bold man-space-after-4">Costi supplementari <br>per distaccamento, per impiego</p>
				</td>
				<td>
					
					<p class="man-template-tab-krpr-r man-space-after-3"><b><br>10 070 000</b></p>
				</td>
				<td>
					
					<p class="man-template-tab-krpr-r man-space-after-3"><b><br>1 270 000</b></p>
				</td>
			</tr>
		</table></div>
<p class="absatz man-space-before-4">I costi indicati in questa sede divengono effettivi soltanto se il Consiglio federale decide il rafforzamento corrispondente. Sarebbero anch’essi coperti dal preventivo del DDPS.</p>
</div></section>
</div></section><section id="lvl_6/lvl_6.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.2">6.2 Ripercussioni sull’effettivo di personale</a>
</h2>
<div class="collapseable">
<p class="absatzvor man-space-before-8">Dall’inizio dell’impiego della Swisscoy, alcuni collaboratori assegnati al progetto completano l’organico del Centro di competenza SWISSINT. Questi impiegati civili hanno un contratto di lavoro stipulato per la durata del mandato della Swisscoy. I posti di lavoro in questione sono legati all’impiego della Swisscoy e verranno meno al termine di tale impiego. I collaboratori assegnati al progetto si occupano principalmente delle attività di reclutamento, di gestione delle finanze, di pianificazione, di aiuto alla condotta, di rifornimento, di manutenzione e d’istruzione. Attualmente il loro effettivo corrisponde a 39 equivalenti a tempo pieno (FTE). Un eventuale aumento dell’effettivo massimo di 30 militari nel corso del mandato richiederebbe cinque posti FTE aggiuntivi, finanziati dal preventivo ordinario dell’esercito.</p>
<p class="absatz man-space-before-4">Inoltre, tre militari a contratto temporaneo forniscono sostegno per l’istruzione a Stans. Si tratta di una necessità, dato che in un primo momento ciascun contingente deve raggiungere il livello d’addestramento militare dell’istruzione di reparto, poi seguire un’istruzione specifica alla funzione e infine imparare a conoscere le particolarità del settore d’impiego. L’istruzione dei contingenti richiede mezzi importanti, in quanto deve essere adeguata continuamente in funzione dell’evoluzione della situazione in loco e della missione da portare a termine.</p>
</div></section><section id="lvl_6/lvl_6.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.3">6.3 Ripercussioni per i Cantoni e i Comuni, per le città, gli agglomerati e le regioni di montagna</a>
</h2>
<div class="collapseable"><p class="absatzvor man-space-before-8">Il proseguimento dell’impiego della Swisscoy non comporta alcun cambiamento per il Cantone di Nidvaldo che ospita il Centro di competenza SWISSINT.</p></div></section>
</div></section><section id="lvl_7"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_7">7 Rapporto con il programma di legislatura</a>
</h1>
<div class="collapseable">
<p class="absatzvor man-space-before-8">Il progetto non è stato annunciato né nel messaggio del 24 gennaio 2024<sup><a href="#fn-d11109e1040" id="fnbck-d11109e1040">18</a></sup> sul programma di legislatura 2023–2027 né nel decreto federale del 6 giugno 2024<sup><a href="#fn-d11109e1053" id="fnbck-d11109e1053">19</a></sup> sul programma di legislatura 2023–2027. Tuttavia, il presente decreto è in linea con l’obiettivo 15 del messaggio («La Svizzera agisce in modo coerente ed è un partner affidabile per lo sviluppo e la pace, si impegna a livello internazionale a favore della democrazia, dei diritti umani e della prevenzione e gestione delle crisi globali»), formulato nei termini seguenti: «La Svizzera intende rafforzare ulteriormente il proprio impegno sul fronte della prevenzione e del sostegno di processi politici improntati alla risoluzione di crisi e conflitti» e «La Svizzera continua a impegnarsi a favore del promovimento militare della pace all’estero»<sup><a href="#fn-d11109e1066" id="fnbck-d11109e1066">20</a></sup>. Il presente decreto è volto a prolungare l’impiego della Swisscoy in seno alla KFOR fino al 31 dicembre 2029 e a permettere alla Svizzera di interromperlo in qualsiasi momento.</p>
<div class="footnotes">
<p id="fn-d11109e1040"><sup><a href="#fnbck-d11109e1040">18</a></sup><sup></sup>  <a href="https://fedlex.data.admin.ch/eli/fga/2024/525" target="_blank">FF <b>2024</b> 525</a></p>
<p id="fn-d11109e1053"><sup><a href="#fnbck-d11109e1053">19</a></sup><sup></sup>  <a href="https://fedlex.data.admin.ch/eli/fga/2024/1440" target="_blank">FF <b>2024</b> 1440</a></p>
<p id="fn-d11109e1066"><sup><a href="#fnbck-d11109e1066">20</a></sup><sup></sup>  <a href="https://fedlex.data.admin.ch/eli/fga/2024/525" target="_blank">FF <b>2024 </b>525 </a>pagg. 87 e 89.</p>
</div>
</div></section><section id="lvl_8"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_8">8 Procedura di consultazione</a>
</h1>
<div class="collapseable">
<p class="absatzvor man-space-before-8">Il progetto non è stato oggetto di una procedura di consultazione, dato che non è di ampia portata politica o finanziaria e non riguarda in misura considerevole i Cantoni ai sensi dell’articolo 3 capoverso 1 lettere d ed e della legge sulla consultazione del 18 marzo 2005<sup><a href="#fn-d11109e1085" id="fnbck-d11109e1085">21</a></sup>.</p>
<div class="footnotes"><p id="fn-d11109e1085"><sup><a href="#fnbck-d11109e1085">21</a></sup><sup></sup>  <a href="https://fedlex.data.admin.ch/vocabulary/legal-taxonomy/5216" target="_blank" data-rs-uri="https://fedlex.data.admin.ch/eli/cc/2005/542" data-rs="172.061" data-lang="it">RS <b>172.061</b></a></p></div>
</div></section><section id="lvl_9"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_9">9 Aspetti giuridici</a>
</h1>
<div class="collapseable">
<section id="lvl_9/lvl_9.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_9/lvl_9.1">9.1 Costituzionalità e legalità</a>
</h2>
<div class="collapseable">
<p class="absatzvor man-space-before-8">L’articolo 58 capoverso 2 della Costituzione federale (Cost.)<sup><a href="#fn-d11109e1105" id="fnbck-d11109e1105">22</a></sup> definisce la missione dell’esercito come segue: «L’esercito serve a prevenire la guerra e contribuisce a preservare la pace; difende il Paese e ne protegge la popolazione. Sostiene le autorità civili nel far fronte a gravi minacce per la sicurezza interna e ad altre situazioni straordinarie. La legge può prevedere altri compiti». L’articolo 1 capoverso 4 LM precisa inoltre che l’esercito fornisce contributi per il promovimento della pace in ambito internazionale nel quadro dei suoi compiti.</p>
<p class="absatz man-space-before-4">La costituzionalità del servizio di promovimento della pace è già stata verificata e confermata a più riprese, a condizione che gli impieghi avvengano su base volontaria<sup><a href="#fn-d11109e1119" id="fnbck-d11109e1119">23</a></sup>. Le misure adottate per eseguire la missione e per proteggere i suoi membri, in particolare la questione dell’armamento, non sono aspetti pertinenti ai fini della valutazione della costituzionalità. Tuttavia il Consiglio federale è tenuto a verificare in ogni caso che l’impiego sia compatibile con i principi della politica estera e della politica di sicurezza, con il diritto della neutralità come pure con la politica di neutralità.</p>
<p class="absatz man-space-before-4">Le premesse per un impiego di promovimento della pace sono stabilite nell’articolo 66 LM: un tale impiego può essere ordinato sulla base di un mandato dell’ONU o dell’OSCE e deve essere conforme ai principi della politica estera e della politica di sicurezza della Svizzera; deve essere prestato da persone appositamente istruite al riguardo; la partecipazione avviene su base volontaria. Nel caso della Swisscoy queste condizioni sono soddisfatte: la KFOR agisce in applicazione della risoluzione 1244 del Consiglio di sicurezza dell’ONU e il suo personale, che in via preliminare segue un’istruzione specifica presso il Centro di competenza SWISSINT, è composto esclusivamente da volontari.</p>
<div class="footnotes">
<p id="fn-d11109e1105"><sup><a href="#fnbck-d11109e1105">22</a></sup><sup></sup> <a href="https://fedlex.data.admin.ch/vocabulary/legal-taxonomy/4715" target="_blank" data-rs-uri="https://fedlex.data.admin.ch/eli/cc/1999/404" data-rs="101" data-lang="it">RS <b>101</b></a></p>
<p id="fn-d11109e1119"><sup><a href="#fnbck-d11109e1119">23</a></sup><sup></sup> Cfr. in particolare il messaggio dell’8 settembre 1993 a sostegno della legge federale sull’esercito e l’amministrazione militare e del decreto federale sull’organizzazione dell’esercito, <a href="https://fedlex.data.admin.ch/eli/fga/1993/4_1_1_1" target="_blank">FF <b>1993</b> IV 1</a>, n. 61; H. Meyer, St. Galler Kommentar zu Art. 58 BV, n. 37 (in tedesco).</p>
</div>
</div></section><section id="lvl_9/lvl_9.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_9/lvl_9.2">9.2 Competenza</a>
</h2>
<div class="collapseable"><p class="absatzvor man-space-before-8">Il Consiglio federale, responsabile della politica estera e della politica di sicurezza, può ordinare impieghi di promovimento della pace e definire l’equipaggiamento e l’armamento necessari come pure altre misure. Dato che l’impiego della Swisscoy è armato, sono impiegati oltre 100 militari e la sua durata è superiore a tre settimane, il prolungamento proposto con il presente messaggio è soggetto all’approvazione da parte dell’Assemblea federale (art. 66<i>b</i> cpv. 4 LM).</p></div></section><section id="lvl_9/lvl_9.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_9/lvl_9.3">9.3 Forma dell’atto</a>
</h2>
<div class="collapseable"><p class="absatzvor man-space-before-8">Il decreto federale costituisce un singolo atto dell’Assemblea federale previsto espressamente da una legge federale (art. 173 cpv. 1 lett. h Cost.). L’articolo 66<i>b</i> capoverso 4 LM prevede che l’approvazione da parte dell’Assemblea federale è necessaria per un impiego armato in cui sono impegnati più di 100 militari o la cui durata è superiore a tre settimane. I decreti federali sottostanno a referendum per quanto previsto dalla Costituzione o dalla legge (art. 141 cpv. 1 lett. c Cost.). Nella fattispecie, visto che né la Costituzione né la legge prevedono un referendum, l’atto assume la forma di un decreto federale semplice (art. 163 cpv. 2 Cost.).</p></div></section><section id="lvl_9/lvl_9.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_9/lvl_9.4">9.4 Subordinazione al freno alle spese</a>
</h2>
<div class="collapseable"><p class="absatzvor man-space-before-8">Il progetto non contiene né nuove disposizioni in materia di sussidi né nuovi crediti d’impegno o limiti di spesa. Il progetto non sottostà pertanto al freno alle spese (art. 159 cpv. 3 lett. b Cost.).</p></div></section>
</div></section></main>
</div></body>
</html>
