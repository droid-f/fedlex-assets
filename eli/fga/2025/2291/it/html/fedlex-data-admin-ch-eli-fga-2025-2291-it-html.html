<!DOCTYPE html>
<html>
<head>
<meta http-equiv="Content-Type" content="application/xml; charset=UTF-8">
<title>input-it</title>
</head>
<body><div id="lawcontent">
<div id="preface">
<!--25.066--><p class="srnummer man-space-after-18">25.066</p>
<h1 class="erlasstitel botschafttitel">Messaggio<br>sull’approvazione dell’Accordo di libero scambio <br>tra gli Stati dell’AELS e la Thailandia</h1>
<p class="botschaftdatum man-space-before-3">del 25 giugno 2025</p>
<p class="botschaftlinie man-space-before-10"></p>
<p class="salutation man-space-before-3">Onorevoli presidenti e consiglieri,</p>
<p class="absatzvor man-space-before-8">con il presente messaggio vi sottoponiamo, per approvazione, il disegno di decreto federale che approva l’Accordo di libero scambio tra gli Stati dell’AELS e la Thailandia.</p>
<p class="absatzvor man-space-before-8">Gradite, onorevoli presidenti e consiglieri, l’espressione della nostra alta considerazione.</p>
<p></p>
<div class="table layout-table"><table>
			
			
			<tr>
				
				
				<td>
					
					<p class="unterschriftenfi1 man-space-before-24">25 giugno 2025</p>
				</td>
				<td>
					
					<p class="unterschriftenfi1 man-space-before-24">In nome del Consiglio federale svizzero:</p>
					<p class="unterschriftenfi man-space-before-6">La presidente della Confederazione, Karin Keller-Sutter<br>Il cancelliere della Confederazione, Viktor Rossi</p>
				</td>
			</tr>
		</table></div>
<p class="absatz man-space-before-4"></p>
<p class="absatz man-space-before-4"></p>
<p class="titeluebersicht man-space-after-13 man-font-weight-bold">Compendio</p>
<p class="absatzkurs man-font-style-italic man-space-before-4"><b>L’Accordo di libero scambio tra gli Stati dell’Associazione europea di libero scambio (AELS) e la Thailandia è stato firmato a Davos il 23 gennaio 2025. Migliora la certezza del diritto, consolida le relazioni economiche bilaterali e rafforza la cooperazione tra le autorità. Istituisce inoltre un Comitato misto incaricato di sorvegliarne l’attuazione.</b></p>
<p class="zwischentitel man-space-before-8 man-font-weight-bold"><i>Situazione iniziale</i></p>
<p class="absatzkurs man-font-style-italic man-space-before-4">La Svizzera è un Paese orientato all’esportazione con mercati di sbocco in numerosi Paesi. Ai fini di un accesso ai mercati esteri per quanto possibile libero da ostacoli e discriminazioni, è importante che non faccia affidamento solo sull’appartenenza all’Organizzazione mondiale del commercio (OMC) e sugli accordi bilaterali con l’Unione europea (UE), ma che punti anche alla conclusione di nuovi accordi di libero scambio (ALS) con partner al di fuori dell’UE e all’aggiornamento di quelli vigenti. Questi ALS migliorano le condizioni quadro per l’economia elvetica e contribuiscono a prevenire o eliminare discriminazioni derivanti dagli accordi preferenziali che i nostri partner commerciali hanno stipulato o stanno stipulando con altri Paesi.</p>
<p class="absatzkurs man-font-style-italic man-space-before-4">L’Accordo di libero scambio con la Thailandia estende la rete di libero scambio della Svizzera, migliora la competitività dell’economia elvetica sul mercato thailandese e riduce il rischio di discriminazioni nei confronti degli altri Paesi che hanno già un tale accordo con il Paese del sud-est asiatico (p. es. Australia, Cile, Cina, Giappone, India e Nuova Zelanda). Nel contempo la Svizzera si assicura almeno per un certo periodo un vantaggio competitivo rispetto all’UE – che sta attualmente negoziando un ALS con la Thailandia – e al Regno Unito.</p>
<p class="zwischentitel man-space-before-8 man-font-weight-bold"><i>Contenuto del progetto</i></p>
<p class="absatzkurs man-font-style-italic man-space-before-4">Con l’entrata in vigore dell’Accordo, il 99,7 per cento delle attuali esportazioni svizzere verso la Thailandia beneficerà di riduzioni tariffarie, in alcuni casi con periodi transitori. Saranno ridotti gli ostacoli non tariffari nei settori degli ostacoli tecnici al commercio e delle misure sanitarie e fitosanitarie. Quanto agli scambi di servizi, l’Accordo riprende, con qualche modifica, il campo d’applicazione, le definizioni e i requisiti più importanti dell’Accordo generale dell’OMC sugli scambi di servizi (GATS). L’Accordo è anche integrato da allegati settoriali con norme specifiche che in alcuni casi oltrepassano quelle del GATS. L’Accordo migliora inoltre la certezza del diritto per gli investitori. Per quanto riguarda la proprietà intellettuale, le disposizioni corrispondenti si rifanno alle norme dell’Accordo OMC sugli aspetti dei diritti di proprietà intellettuale attinenti al commercio (Accordo TRIPS), spingendosi più in là in determinati punti. L’ALS contiene disposizioni sulla trasparenza nel settore degli appalti pubblici, unitamente a una clausola evolutiva sull’accesso a questi mercati.</p>
<p class="absatzkurs man-font-style-italic man-space-before-4">L’attuazione dell’Accordo dovrà essere improntata ai principi delle relazioni internazionali e all’obiettivo dello sviluppo sostenibile. Il preambolo enuncia pertanto i valori e i principi fondamentali dell’Organizzazione delle Nazioni Unite. Le altre disposizioni riguardano gli aspetti ambientali rilevanti per il commercio e le norme sul lavoro. L’AELS è il primo partner con cui la Thailandia ha negoziato disposizioni di ampia portata sul commercio e lo sviluppo sostenibile. Questo ALS è uno dei primi accordi della Svizzera a contenere norme intese a facilitare l’accesso delle piccole e medie imprese (PMI) alle informazioni attuative di maggior rilievo. L’Accordo contiene inoltre disposizioni sulla concorrenza, sulla cooperazione e sullo sviluppo delle capacità. A livello istituzionale è prevista l’istituzione di un Comitato misto per monitorare l’attuazione dell’Accordo e gli ulteriori sviluppi. Per le controversie che non possono essere risolte attraverso consultazioni, l’Accordo prevede infine una procedura di arbitrato vincolante.</p>
<p class="absatz man-space-before-4"></p>
<p class="absatz man-space-before-4"></p>
<p class="titelbotschaftinnen man-space-after-18">Messaggio</p>
</div>
<main id="maintext"><section id="lvl_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_1">1 Situazione iniziale</a>
</h1>
<div class="collapseable">
<section id="lvl_1/lvl_1.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.1">1.1 Contesto di politica estera</a>
</h2>
<div class="collapseable">
<p class="absatzvor man-space-before-8">L’obiettivo principale della politica economica estera della Svizzera è creare condizioni d’accesso stabili, prevedibili e non discriminatorie al maggior numero possibile di mercati esteri. Per migliorare l’accesso degli esportatori svizzeri a questi mercati, la conclusione di accordi di libero scambio (ALS) con Paesi al di fuori dell’Unione europea (UE) è uno dei tre principali pilastri della nostra politica commerciale estera, insieme all’appartenenza all’Organizzazione mondiale del commercio (OMC) e agli accordi bilaterali con l’UE. Questo approccio è più che mai importante alla luce delle tendenze protezionistiche nel commercio globale, che rappresentano una grande sfida per la politica estera del nostro Paese. Oltre all’Accordo del 22 luglio 1972<sup><a href="#fn-d7e76" id="fnbck-d7e76">1</a></sup> con la Comunità economica europea e alla Convenzione del 4 gennaio 1960<sup><a href="#fn-d7e87" id="fnbck-d7e87">2</a></sup> istitutiva dell’Associazione europea di libero scambio (Convenzione AELS), la Svizzera dispone attualmente di 37 ALS con 47 partner. Ai 33 accordi conclusi nel quadro dell’AELS<sup><a href="#fn-d7e98" id="fnbck-d7e98">3</a></sup> si aggiungono quattro accordi bilaterali con, rispettivamente, le Isole Färöer<sup><a href="#fn-d7e241" id="fnbck-d7e241">4</a></sup>, il Giappone<sup><a href="#fn-d7e253" id="fnbck-d7e253">5</a></sup>, la Cina<sup><a href="#fn-d7e266" id="fnbck-d7e266">6</a></sup> e il Regno Unito<sup><a href="#fn-d7e278" id="fnbck-d7e278">7</a></sup>.</p>
<p class="absatz man-space-before-4">Il presente Accordo tra l’AELS e la Thailandia rafforzerà la competitività delle nostre imprese sul mercato thailandese ed eliminerà ogni discriminazione della Svizzera rispetto a Paesi come l’Australia, il Cile, la Cina, l’India, il Giappone o la Nuova Zelanda, che già dispongono di un ALS con il Paese asiatico o con l’Associazione delle Nazioni del sud-est asiatico (ASEAN). L’Accordo previene anche eventuali discriminazioni rispetto all’UE, che sta attualmente negoziando un ALS con la Thailandia, e crea un vantaggio competitivo – seppur temporaneo – rispetto al Regno Unito e agli Stati Uniti, che non hanno (ancora) un accordo di questo tipo. L’Accordo garantisce un ampio accesso al mercato e migliora le condizioni quadro giuridiche per gli operatori economici svizzeri.</p>
<div class="footnotes">
<p id="fn-d7e76"><sup><a href="#fnbck-d7e76">1</a></sup><sup></sup> <a href="https://fedlex.data.admin.ch/eli/cc/1972/3115_3169_2949" target="_blank">RS <b>0.632.401</b></a></p>
<p id="fn-d7e87"><sup><a href="#fnbck-d7e87">2</a></sup><sup></sup> <a href="https://fedlex.data.admin.ch/eli/cc/1960/590_635_621" target="_blank">RS <b>0.632.31</b></a></p>
<p id="fn-d7e98"><sup><a href="#fnbck-d7e98">3</a></sup><sup></sup> Oltre all’Accordo con la Thailandia, si tratta degli ALS con: Albania (<a href="https://fedlex.data.admin.ch/eli/cc/2010/685" target="_blank">RS <b>0.632.311.231</b></a>), Autorità palestinese (<a href="https://fedlex.data.admin.ch/eli/cc/2004/525" target="_blank">RS <b>0.632.316.251</b></a>), Bosnia ed Erzegovina (<a href="https://fedlex.data.admin.ch/eli/cc/2015/19" target="_blank">RS <b>0.632.311.911</b></a>), Canada (<a href="https://fedlex.data.admin.ch/eli/cc/2009/490" target="_blank">RS <b>0.632.312.32</b></a>), Cile (<a href="https://fedlex.data.admin.ch/eli/cc/2005/99" target="_blank">RS <b>0.632.312.451</b></a>), Colombia (<a href="https://fedlex.data.admin.ch/eli/cc/2011/374" target="_blank">RS <b>0.632.312.631</b></a>), Consiglio di cooperazione degli Stati Arabi del Golfo (Arabia Saudita, Bahrain, Emirati Arabi Uniti, Kuwait, Oman, Qatar; <a href="https://fedlex.data.admin.ch/eli/cc/2014/344" target="_blank">RS <b>0.632.311.491</b></a>), Corea (<a href="https://fedlex.data.admin.ch/eli/cc/2006/571" target="_blank">RS <b>0.632.312.811</b></a>), Ecuador (<a href="https://fedlex.data.admin.ch/eli/cc/2020/784" target="_blank">RS <b>0.632.313.271</b></a>), Egitto (<a href="https://fedlex.data.admin.ch/eli/cc/2007/645" target="_blank">RS <b>0.632.313.211</b></a>), Filippine (<a href="https://fedlex.data.admin.ch/eli/cc/2018/310" target="_blank">RS <b>0.632.316.451</b></a>), Georgia (<a href="https://fedlex.data.admin.ch/eli/cc/2018/240" target="_blank">RS <b>0.632.313.601</b></a>), Giordania (<a href="https://fedlex.data.admin.ch/eli/cc/2003/569" target="_blank">RS <b>0.632.314.671</b></a>), Guatemala (protocollo di adesione firmato il 22 giugno 2015, <a href="https://fedlex.data.admin.ch/eli/fga/2016/165" target="_blank">FF <b>2016</b> 873</a>), Hong Kong (<a href="https://fedlex.data.admin.ch/eli/cc/2012/597" target="_blank">RS <b>0.632.314.161</b></a>), India (firmato il 10 marzo 2024; <a href="https://fedlex.data.admin.ch/eli/fga/2024/2382" target="_blank">FF <b>2024</b> 2382</a>), Indonesia (<a href="https://fedlex.data.admin.ch/eli/cc/2021/715" target="_blank">RS <b>0.632.314.271</b></a>), Israele (<a href="https://fedlex.data.admin.ch/eli/cc/1993/2477_2477_2477" target="_blank">RS <b>0.632.314.491</b></a>), Kosovo (firmato il 22 gennaio 2025), Libano (<a href="https://fedlex.data.admin.ch/eli/cc/2007/199" target="_blank">RS <b>0.632.314.891</b></a>), Macedonia del Nord (<a href="https://fedlex.data.admin.ch/eli/cc/2004/25" target="_blank">RS <b>0.632.315.201.1</b></a>), Marocco (<a href="https://fedlex.data.admin.ch/eli/cc/2003/433" target="_blank">RS <b>0.632.315.491</b></a>), Messico (<a href="https://fedlex.data.admin.ch/eli/cc/2003/333" target="_blank">RS <b>0.632.315.631.1</b></a>), Moldova (<a href="https://fedlex.data.admin.ch/eli/cc/2025/220" target="_blank">RS <b>0.632.315.651</b></a>), Montenegro (<a href="https://fedlex.data.admin.ch/eli/cc/2012/519" target="_blank">RS <b>0.632.315.731</b></a>), Perù (<a href="https://fedlex.data.admin.ch/eli/cc/2011/392" target="_blank">RS <b>0.632.316.411</b></a>), Serbia (<a href="https://fedlex.data.admin.ch/eli/cc/2010/605" target="_blank">RS <b>0.632.316.821</b></a>), Singapore (<a href="https://fedlex.data.admin.ch/eli/cc/2003/308" target="_blank">RS <b>0.632.316.891.1</b></a>), Stati dell’America centrale (Costa Rica, Panama; <a href="https://fedlex.data.admin.ch/eli/cc/2014/452" target="_blank">RS <b>0.632.312.851</b></a>), Tunisia (<a href="https://fedlex.data.admin.ch/eli/cc/2005/737" target="_blank">RS <b>0.632.317.581</b></a>), Turchia (<a href="https://fedlex.data.admin.ch/eli/cc/2021/559" target="_blank">RS <b>0.632.317.631</b></a>), Ucraina (<a href="https://fedlex.data.admin.ch/eli/cc/2012/354" target="_blank">RS <b>0.632.317.671</b></a>), Unione doganale dell’Africa australe (Botswana, Eswatini, Lesotho, Namibia, Sudafrica; <a href="https://fedlex.data.admin.ch/eli/cc/2008/337" target="_blank">RS <b>0.632.311.181</b></a>).</p>
<p id="fn-d7e241"><sup><a href="#fnbck-d7e241">4</a></sup><sup></sup> Accordo del 12 gennaio 1994 tra il Governo svizzero da una parte, il Governo della Danimarca ed il Governo autonomo delle Isole Färöer dall’altra, sul libero scambio tra la Svizzera e le Isole Färöer (<a href="https://fedlex.data.admin.ch/eli/cc/1995/3925_3925_3925" target="_blank">RS <b>0.946.293.142</b></a>).</p>
<p id="fn-d7e253"><sup><a href="#fnbck-d7e253">5</a></sup><sup></sup> Accordo di libero scambio e di partenariato economico del 19 febbraio 2009 tra la Confederazione Svizzera e il Giappone (<a href="https://fedlex.data.admin.ch/eli/cc/2009/534" target="_blank">RS <b>0.946.294.632</b></a>).</p>
<p id="fn-d7e266"><sup><a href="#fnbck-d7e266">6</a></sup><sup></sup> Accordo di libero scambio del 6 luglio 2013 tra la Confederazione Svizzera e la Repubblica popolare cinese (<a href="https://fedlex.data.admin.ch/eli/cc/2014/332" target="_blank">RS <b>0.946.292.492</b></a>).</p>
<p id="fn-d7e278"><sup><a href="#fnbck-d7e278">7</a></sup><sup></sup> Accordo commerciale dell’11 febbraio 2019 tra la Svizzera e il Regno Unito di Gran Bretagna e Irlanda del Nord (<a href="https://fedlex.data.admin.ch/eli/cc/2020/1071" target="_blank">RS <b>0.946.293.671</b></a>).</p>
</div>
</div></section><section id="lvl_1/lvl_1.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.2">1.2 Situazione politico-economica e politica economica estera della Thailandia</a>
</h2>
<div class="collapseable">
<p class="absatzvor man-space-before-8">Con una superficie di 513 125 km<sup>2</sup>, il Regno di Thailandia – monarchia costituzionale dal 1932 – misura più di 12 volte la Svizzera e conta 71,8 milioni di abitanti (dati aggiornati al 2023).</p>
<p class="absatz man-space-before-4">Nel sistema politico thailandese il maggior potere è detenuto dal re, che funge da capo di Stato e può contare sul pieno appoggio delle sue forze armate. Nel XXI secolo il Paese è già stato teatro di diversi colpi di Stato, l’ultimo dei quali nel 2014. La Costituzione vigente, elaborata nel 2017 dal governo militare allora in carica, prevede un sistema parlamentare bicamerale, elezioni democratiche della Camera dei rappresentanti, un primo ministro eletto dal Parlamento e una Corte costituzionale. Dal 2019 il governo è in mani civili. Da un punto di vista svizzero vi sono ancora numerose lacune, in particolare nei settori della democrazia e della libertà d’espressione. Nel 2019 e nel 2024 i principali partiti d’opposizione di orientamento liberaldemocratico sono stati sciolti dai tribunali dopo i loro successi elettorali, i loro maggiori esponenti esclusi dalla politica e certi parlamentari in carica rimossi dal loro mandato.</p>
<p class="absatz man-space-before-4">Dopo l’Indonesia, la Thailandia è la seconda economia del sud-est asiatico. Il Paese dispone di un’infrastruttura ben sviluppata per i trasporti, l’energia e le comunicazioni. Il modello economico del Paese emergente punta all’acquisizione di investimenti diretti esteri, alla produzione di un’ampia gamma di beni industriali per aziende straniere (p. es. industria elettronica, automobilistica, tessile ed edilizia) e alla loro esportazione. La Thailandia è diventata un centro industriale di rilievo ed è uno dei più importanti produttori di automobili al mondo.</p>
<p class="absatz man-space-before-4">Il cosiddetto Corridoio economico orientale (EEC) – anche soprannominato la porta d’accesso all’Asia – svolge un ruolo fondamentale in questo contesto. Il progetto consiste in una zona industriale ed economica che comprende le province di Chachoengsao, Chonburi e Rayong, situate a sud-est di Bangkok. Prevede il potenziamento delle infrastrutture, la creazione di nuove condizioni fiscali e immobiliari per gli investitori e l’adeguamento del diritto doganale agli standard internazionali. Il Comitato politico dell’EEC ha anche il compito di facilitare agli investitori internazionali l’accesso al mercato e l’insediamento di imprese straniere.</p>
<p class="absatz man-space-before-4">Dal canto suo, il settore dei servizi – guidato dal turismo, dalle telecomunicazioni e dalla finanza – contribuisce alla performance economica del Paese nella misura del 60 per cento.</p>
<p class="absatz man-space-before-4">Sul medio termine, l’ambizioso obiettivo di politica industriale di trasformare la Thailandia in un centro tecnologico e scientifico innovativo richiederà importanti riforme strutturali. Si tratterà, ad esempio, di aprire ulteriormente l’economia alla concorrenza internazionale e di modernizzare il sistema della formazione.</p>
<p class="absatz man-space-before-4">Entro il 2050 la Thailandia punta anche alla neutralità climatica, il che richiederà ingenti investimenti nelle tecnologie pulite e nelle energie rinnovabili; l’obiettivo perseguito in questo ambito è una quota del 74 per cento nella produzione di energia elettrica fino a tale data.</p>
<p class="absatz man-space-before-4">Per i prossimi anni il Fondo monetario internazionale (FMI) prevede una crescita annuale del PIL thailandese tra il 2,6 e il 3 per cento. Una delle principali sfide per l’economia è la concorrenza con i Paesi a bassa retribuzione nei rami industriali a tecnologia semplice. Pertanto, il governo punta a una crescita economica qualitativa, promuovendo ad esempio il settore della auto elettriche, l’espansione delle infrastrutture di trasporto e di logistica e il libero scambio. Grazie all’accesso preferenziale ai mercati dell’Associazione delle Nazioni del sud-est asiatico (ASEAN) e degli Stati firmatari del partenariato economico regionale globale (<i>Regional Comprehensive Economic Partnership</i>, RCEP), i produttori thailandesi possono contare già oggi su un ampio mercato di sbocco.</p>
<p class="absatz man-space-before-4">La Thailandia, che ha aderito all’OMC nel 1995, persegue una politica di apertura del commercio estero. Membro fondatore dell’ASEAN e membro del RCEP, il Paese ha già concluso diversi accordi di libero scambio bilaterali – ad esempio con Australia, Nuova Zelanda, Giappone, Perù, Cile e India – e ne sta negoziando di nuovi, ad esempio con l’UE. Nel febbraio 2024 la Thailandia ha inoltre chiesto di aderire all’Organizzazione per la cooperazione e lo sviluppo economico (OCSE); il processo di adesione è stato avviato ad ottobre 2024. Allo stesso tempo si è avvicinata agli Stati del BRICS fino ad ottenere lo status di Paese partner nel gennaio 2025.</p>
</div></section><section id="lvl_1/lvl_1.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.3">1.3 Relazioni e accordi bilaterali tra Svizzera e Thailandia</a>
</h2>
<div class="collapseable">
<p class="absatzvor man-space-before-8">Le relazioni bilaterali tra la Svizzera e la Thailandia sono buone, dinamiche e diversificate. La Svizzera gode di un’ottima reputazione in Thailandia, e questo anche grazie agli stretti legami che il precedente sovrano Bhumibol, scomparso nel 2016 ed estremamente amato dal suo popolo, intratteneva con il nostro Paese. Nel 1931 la Svizzera e la Thailandia hanno firmato un trattato di amicizia, che ha fatto di questo Paese il primo Stato del sud-est asiatico con cui la Svizzera ha stabilito relazioni diplomatiche formali.</p>
<p class="absatz man-space-before-4">Una caratteristica distintiva delle relazioni con la Thailandia è la grande importanza attribuita agli affari consolari. Con oltre 13 000 persone, compresi i residenti con doppia cittadinanza, la Thailandia ospita la più grande comunità svizzera in Asia. In Svizzera, viceversa, vivono circa 30 000 thailandesi, compresi quelli con doppia cittadinanza. Circa 150 000 turisti svizzeri visitano ogni anno il Paese asiatico e il numero dei turisti che viaggiano in direzione opposta è pressappoco uguale. Con la Thailandia la Svizzera ha già stipulato un Accordo sulla protezione degli investimenti (1997)<sup><a href="#fn-d7e322" id="fnbck-d7e322">8</a></sup>, un Accordo contro la doppia imposizione (1996)<sup><a href="#fn-d7e333" id="fnbck-d7e333">9</a></sup> e un Accordo sul trasporto aereo (2010)<sup><a href="#fn-d7e344" id="fnbck-d7e344">10</a></sup>. Sulla base dell’articolo 6 dell’Accordo di Parigi (Accordo sul clima)<sup><a href="#fn-d7e355" id="fnbck-d7e355">11</a></sup>, nel 2022 la Svizzera e la Thailandia hanno anche concluso un accordo bilaterale<sup><a href="#fn-d7e366" id="fnbck-d7e366">12</a></sup> in base al quale è stato lanciato un programma per l’introduzione di autobus elettrici nell’area di Bangkok insieme a partner privati.</p>
<p class="absatz man-space-before-4">Integrare questo ventaglio di accordi vigenti con un accordo di libero scambio contribuisce a creare condizioni ottimali per il commercio svizzero con la Thailandia e per i futuri investimenti da parte del nostro settore privato. Gli operatori economici svizzeri possono così effettuare una diversificazione non soltanto geografica, ma anche sotto il profilo dei fornitori e dei clienti, il che incrementa la resilienza della Svizzera e irrobustisce la sua piazza economica. Alla luce delle crescenti tendenze protezionistiche e isolazionistiche dell’economia mondiale, è importante che l’economia rossocrociata sappia consolidare i suoi rapporti con mercati come quello thailandese.</p>
<div class="footnotes">
<p id="fn-d7e322"><sup><a href="#fnbck-d7e322">8</a></sup><sup></sup> <a href="https://fedlex.data.admin.ch/eli/cc/2002/341" target="_blank">RS <b>0.975.274.5</b></a></p>
<p id="fn-d7e333"><sup><a href="#fnbck-d7e333">9</a></sup><sup></sup> <a href="https://fedlex.data.admin.ch/eli/cc/1997/928_928_928" target="_blank">RS <b>0.672.974.51</b></a></p>
<p id="fn-d7e344"><sup><a href="#fnbck-d7e344">10</a></sup><sup></sup> <a href="https://fedlex.data.admin.ch/eli/cc/2010/134" target="_blank">RS <b>0.748.127.197.45</b></a></p>
<p id="fn-d7e355"><sup><a href="#fnbck-d7e355">11</a></sup><sup></sup> <a href="https://fedlex.data.admin.ch/eli/cc/2017/619" target="_blank">RS <b>0.814.012</b></a></p>
<p id="fn-d7e366"><sup><a href="#fnbck-d7e366">12</a></sup><sup></sup> <a href="https://fedlex.data.admin.ch/eli/cc/2022/433" target="_blank">RS <b>0.814.012.174.5</b></a></p>
</div>
</div></section><section id="lvl_1/lvl_1.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.4">1.4 Commercio e investimenti tra Svizzera e Thailandia</a>
</h2>
<div class="collapseable">
<p class="absatzvor man-space-before-8">Il commercio bilaterale tra la Svizzera e la Thailandia è aumentato costantemente negli ultimi anni. Se nel 1990 i due Paesi avevano ancora scambiato merci per un valore di 780 milioni di franchi, nel 2023 questa cifra ha raggiungo i 2,18 miliardi (esclusi i metalli preziosi). Considerando anche i metalli preziosi, il commercio bilaterale di merci tra i due Paesi ha addirittura raggiunto i 7,4 miliardi di franchi nel 2023, facendo della Thailandia il secondo partner commerciale della Svizzera nel sud-est asiatico. Nel 2023 le esportazioni svizzere verso la Thailandia sono ammontate a 975 milioni di franchi, le importazioni da questo Paese a circa 1,21 miliardi di franchi (senza metalli preziosi). Oltre ai metalli preziosi, la Svizzera esporta soprattutto orologi, prodotti farmaceutici, macchinari e strumenti di precisione e importa articoli di orologeria, macchinari, prodotti agro-forestali e cuoio.</p>
<p class="absatz man-space-before-4">Secondo la Banca nazionale svizzera (BNS), nel 2023 gli investimenti diretti svizzeri in Thailandia hanno raggiunto i 2,1 miliardi di franchi. Inoltre, nel 2023 le aziende svizzere hanno dato lavoro a quasi 26 000 persone. Stando alla <i>Bank of Thailand</i> gli investimenti diretti svizzeri sarebbero risultati molto maggiori, fino ad attestarsi a circa 6 miliardi di dollari nel 2023. In questo anno la Svizzera si è posizionata al decimo posto tra i Paesi che investono in Thailandia, diventando così il quarto investitore europeo dopo i Paesi Bassi, il Regno Unito e la Germania. La maggior parte degli investimenti svizzeri confluisce nei settori alberghiero e della ristorazione, dell’orologeria, dei servizi finanziari e dell’elettronica. Anche le aziende thailandesi investono sempre più spesso in Svizzera, tant’è che nel 2024 l’acquisizione della catena di grandi magazzini Globus da parte del <i>Thai Central Group</i> ha suscitato un grande interesse mediatico.</p>
</div></section><section id="lvl_1/lvl_1.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.5">1.5 Alternative esaminate</a>
</h2>
<div class="collapseable">
<p class="absatzvor man-space-before-8">Secondo la clausola della nazione più favorita (NPF), prevista dall’articolo I dell’Accordo generale del 15 aprile 1994<sup><a href="#fn-d7e393" id="fnbck-d7e393">13</a></sup> sulle tariffe doganali e sul commercio (GATT 1994), i Paesi membri non possono per principio discriminare i loro partner commerciali: qualsiasi vantaggio accordato a un Paese deve essere esteso a tutti gli altri membri dell’OMC. L’articolo XXIV del GATT 1994 prevede un’eccezione che consente ai membri, a determinate condizioni, di derogare al principio della NPF istituendo un’unione doganale o una zona di libero scambio. Per la Svizzera l’unico modo per beneficiare di condizioni concorrenziali paragonabili a quelle riservate ad altri partner preferenziali della Thailandia è quello di concludere un ALS.</p>
<p class="absatz man-space-before-4">L’alternativa sarebbe stata rinunciare a questo ALS, nel qual caso si sarebbe protratto il trattamento tariffario discriminatorio delle merci svizzere importate in Thailandia rispetto a quelle di altri partner commerciali che beneficiano di concessioni tariffarie. Dato che l’UE sta negoziando un ALS con la Tailandia, la mancata conclusione di un tale accordo da parte della Svizzera avrebbe comportato il rischio di una discriminazione del nostro Paese rispetto a questo importante concorrente sul mercato tailandese. Fare a meno del presente ALS avrebbe anche significato rinunciare a una maggiore certezza giuridica per gli operatori economici svizzeri e a una più intensa cooperazione tra le autorità negli organismi previsti a tal fine.</p>
<div class="footnotes"><p id="fn-d7e393"><sup><a href="#fnbck-d7e393">13</a></sup><sup></sup> <a href="https://fedlex.data.admin.ch/eli/cc/1995/2117_2117_2117" target="_blank">RS <b>0.632.20</b></a>, allegato 1A.1</p></div>
</div></section><section id="lvl_1/lvl_1.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.6">1.6 Svolgimento e risultato dei negoziati</a>
</h2>
<div class="collapseable">
<p class="absatzvor man-space-before-8">Nell’ottobre 2005 gli Stati dell’AELS e la Thailandia hanno avviato i negoziati per un accordo di libero scambio di ampia portata. Dopo due sole tornate le trattative sono però state interrotte a seguito del colpo di Stato militare nella primavera del 2006. Dopo il nuovo colpo di Stato del 22 maggio 2014, i ministri dell’AELS hanno dovuto arrendersi all’evidenza che la situazione politica interna della Thailandia non consentiva in quel momento una ripresa del processo negoziale. Nel frattempo è stata elaborata una nuova costituzione thailandese, entrata in vigore nell’aprile 2017. Infine, dopo le elezioni del marzo 2019 e la formazione di un nuovo governo nell’estate dello stesso anno, gli Stati dell’AELS hanno constatato che vi erano le condizioni per una ripresa dei negoziati di libero scambio.</p>
<p class="absatz man-space-before-4">Il mandato negoziale originario del Consiglio federale risale al 3 novembre 2004. A gennaio 2020 l’Esecutivo ne ha adottato uno nuovo, perché durante la lunga interruzione delle trattative gli interessi della Thailandia, della Svizzera e degli altri Stati dell’AELS sono notevolmente cambiati, compreso l’approccio negoziale da adottare. I negoziati sono quindi stati ufficialmente ripresi a giugno 2022 e si sono conclusi a novembre 2024, dopo oltre due anni di trattative, dieci tornate negoziali complete nonché diverse riunioni intersessionali e tecniche. Infine, l’Accordo è stato firmato il 23 gennaio 2025 a Davos.</p>
</div></section><section id="lvl_1/lvl_1.7"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.7">1.7 Rapporto con il programma di legislatura e il piano finanziario, nonché con le strategie del Consiglio federale</a>
</h2>
<div class="collapseable">
<p class="absatzvor man-space-before-8">L’Accordo con la Thailandia rientra nell’obiettivo 3 («La Svizzera contribuisce allo sviluppo di un ordine economico mondiale basato su regole e garantisce alla sua economia l’accesso ai mercati internazionali») contenuto nel messaggio del 24 gennaio 2024<sup><a href="#fn-d7e417" id="fnbck-d7e417">14</a></sup> e nel decreto federale del 6 giugno 2024<sup><a href="#fn-d7e429" id="fnbck-d7e429">15</a></sup> sul programma di legislatura 2023–2027. Il progetto è quindi in linea con gli obiettivi del programma di legislatura e anche con la strategia di politica economica esterna definita dal Consiglio federale negli anni 2004<sup><a href="#fn-d7e441" id="fnbck-d7e441">16</a></sup>, 2011<sup><a href="#fn-d7e454" id="fnbck-d7e454">17</a></sup> e 2021<sup><a href="#fn-d7e467" id="fnbck-d7e467">18</a></sup>.</p>
<div class="footnotes">
<p id="fn-d7e417"><sup><a href="#fnbck-d7e417">14</a></sup><sup></sup> <a href="https://fedlex.data.admin.ch/eli/fga/2024/525" target="_blank">FF <b>2024</b> 525</a></p>
<p id="fn-d7e429"><sup><a href="#fnbck-d7e429">15</a></sup><sup></sup> <a href="https://fedlex.data.admin.ch/eli/fga/2024/1440" target="_blank">FF <b>2024</b> 1440</a></p>
<p id="fn-d7e441"><sup><a href="#fnbck-d7e441">16</a></sup><sup></sup> Rapporto del Consiglio federale del 12 gennaio 2005 sulla politica economica esterna 2004, n. 1 (<a href="https://fedlex.data.admin.ch/eli/fga/2005/161" target="_blank">FF <b>2005</b> 949</a>).</p>
<p id="fn-d7e454"><sup><a href="#fnbck-d7e454">17</a></sup><sup></sup> Rapporto del Consiglio federale dell’11 gennaio 2012 sulla politica economica esterna 2011, n. 1 (<a href="https://fedlex.data.admin.ch/eli/fga/2012/196" target="_blank">FF <b>2012</b> 623</a>).</p>
<p id="fn-d7e467"><sup><a href="#fnbck-d7e467">18</a></sup><sup></sup> Rapporto del Consiglio federale del 26 gennaio 2022 sulla politica economica esterna 2021; n. 1 (<a href="https://fedlex.data.admin.ch/eli/fga/2022/655" target="_blank">FF <b>2022</b> 655</a>).</p>
</div>
</div></section>
</div></section><section id="lvl_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_2">2 Procedura preliminare, in particolare procedura di consultazione</a>
</h1>
<div class="collapseable">
<p class="absatzvor man-space-before-8">Secondo l’articolo 3 capoverso 1 lettera c della legge del 18 marzo 2005<sup><a href="#fn-d7e484" id="fnbck-d7e484">19</a></sup> sulla consultazione (LCo), occorre indire una consultazione per la preparazione di trattati internazionali che sottostanno a referendum. Nel presente caso, conformemente all’articolo 3<i>a</i> capoverso 1 lettera b LCo, si è però deciso di rinunciare alla consultazione perché non c’erano da attendersi nuove informazioni (v. anche n. 3). L’attuazione dell’Accordo non richiede adeguamenti della legislazione e le posizioni delle cerchie interessate erano note.</p>
<div class="footnotes"><p id="fn-d7e484"><sup><a href="#fnbck-d7e484">19</a></sup><sup></sup> <a href="https://fedlex.data.admin.ch/eli/cc/2005/542" target="_blank">RS <b>172.061</b></a></p></div>
</div></section><section id="lvl_3"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_3">3 Consultazione delle commissioni parlamentari, dei Cantoni e delle altre cerchie interessate</a>
</h1>
<div class="collapseable">
<p class="absatzvor man-space-before-8">Il mandato del 6 gennaio 2020 relativo ai negoziati con la Thailandia è stato sottoposto per consultazione alle Commissioni della politica estera delle Camere federali (CPE), in conformità all’articolo 152 capoverso 3 della legge del 13 dicembre 2002<sup><a href="#fn-d7e501" id="fnbck-d7e501">20</a></sup> sul Parlamento (LParl). Entrambe le CPE hanno preso atto e approvato il disegno di mandato del Consiglio federale, la CPE-S il 14 maggio 2020 e la CPE-N il 26 maggio 2020. Le due CPE sono state regolarmente informate sullo stato di avanzamento dei negoziati e hanno avuto la possibilità di pronunciarsi al riguardo. Lo stesso dicasi per i Cantoni.</p>
<p class="absatz man-space-before-4">Le cerchie interessate della società civile, come le organizzazioni non governative (ONG) e le associazioni, sono state regolarmente informate sullo stato di avanzamento dei negoziati, in particolare nel quadro delle riunioni semestrali del Gruppo di collegamento commercio estero–ONG/ONG-Roundtable. Hanno quindi avuto modo di porre domande ai negoziatori e di esprimere le proprie posizioni. Anche i Cantoni sono stati informati regolarmente sullo stato delle discussioni, verbalmente o per iscritto. Questi canali hanno permesso di far confluire i pareri dei Cantoni, del Parlamento e della società civile nella posizione assunta dalla Svizzera durante i negoziati.</p>
<div class="footnotes"><p id="fn-d7e501"><sup><a href="#fnbck-d7e501">20</a></sup><sup></sup> <a href="https://fedlex.data.admin.ch/eli/cc/2003/510" target="_blank">RS <b>171.10</b></a></p></div>
</div></section><section id="lvl_4"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_4">4 Punti essenziali dell’accordo</a>
</h1>
<div class="collapseable">
<section id="lvl_4/lvl_4.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.1">4.1 Contenuti e valutazione dell’Accordo</a>
</h2>
<div class="collapseable">
<p class="absatzvor man-space-before-8">L’Accordo, con i suoi 19 allegati, copre un campo d’applicazione settoriale molto ampio e prevede disposizioni in materia di:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">commercio di beni industriali, compresi il pesce e gli altri prodotti del mare;</dd>
<dt class="man-space-before-4">– </dt>
<dd class="man-space-before-4">prodotti agricoli trasformati e non trasformati;</dd>
<dt class="man-space-before-4">– </dt>
<dd class="man-space-before-4">regole d’origine;</dd>
<dt class="man-space-before-4">– </dt>
<dd class="man-space-before-4">agevolazione degli scambi;</dd>
<dt class="man-space-before-4">– </dt>
<dd class="man-space-before-4">ostacoli tecnici agli scambi;</dd>
<dt class="man-space-before-4">– </dt>
<dd class="man-space-before-4">misure sanitarie e fitosanitarie;</dd>
<dt class="man-space-before-4">– </dt>
<dd class="man-space-before-4">scambi di servizi;</dd>
<dt class="man-space-before-4">– </dt>
<dd class="man-space-before-4">investimenti;</dd>
<dt class="man-space-before-4">– </dt>
<dd class="man-space-before-4">protezione della proprietà intellettuale;</dd>
<dt class="man-space-before-4">– </dt>
<dd class="man-space-before-4">concorrenza;</dd>
<dt class="man-space-before-4">– </dt>
<dd class="man-space-before-4">commercio e sviluppo sostenibile;</dd>
<dt class="man-space-before-4">– </dt>
<dd class="man-space-before-4">piccole e medie imprese;</dd>
<dt class="man-space-before-4">– </dt>
<dd class="man-space-before-4">cooperazione tecnica e sviluppo delle capacità;</dd>
<dt class="man-space-before-4">– </dt>
<dd class="man-space-before-4">composizione delle controversie.</dd>
</dl>
<p class="absatz man-space-before-4">Il presente ALS è un accordo preferenziale che in diversi settori – per quanto riguarda l’accesso ai mercati e la certezza del diritto – travalica il livello attualmente previsto dagli accordi dell’OMC. Per quanto riguarda gli interessi prioritari della Svizzera relativi agli scambi di merci, l’Accordo pone fine alla discriminazione del nostro Paese rispetto agli altri Stati che vantano già un ALS con la Thailandia (bilaterale o nell’ambito dell’ASEAN), come l’Australia, il Cile, la Cina, l’India, il Giappone o la Nuova Zelanda. L’Accordo previene anche eventuali discriminazioni rispetto all’UE, che sta attualmente negoziando un ALS con la Thailandia, e crea un vantaggio competitivo, seppur temporaneo, rispetto al Regno Unito e agli Stati Uniti, che non dispongono (ancora) di un accordo di questo tipo.</p>
<p class="absatz man-space-before-4">L’ALS con la Thailandia contribuisce a rafforzare la certezza del diritto in particolare nei settori dei servizi, degli investimenti e della proprietà intellettuale. Crea anche un quadro istituzionale per la cooperazione tra le autorità, permettendo loro di monitorare l’attuazione dell’Accordo, di svilupparlo e di risolvere eventuali problemi.</p>
</div></section><section id="lvl_4/lvl_4.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.2">4.2 Versioni linguistiche</a>
</h2>
<div class="collapseable">
<p class="absatzvor man-space-before-8">La versione originale del presente Accordo è in inglese. Il fatto di averlo concluso in questa lingua è in linea con la prassi pluriennale della Svizzera e con l’articolo 5 capoverso 1 lettera c dell’ordinanza del 4 giugno 2010<sup><a href="#fn-d7e600" id="fnbck-d7e600">21</a></sup> sulle lingue, comprese le relative note esplicative. L’inglese è anche la lingua di lavoro ufficiale dell’AELS. La negoziazione, preparazione e revisione delle versioni originali in tutte le lingue ufficiali delle Parti avrebbero assorbito risorse sproporzionate vista la lunghezza dei rispettivi testi.</p>
<p class="absatz man-space-before-4">Non essendo stato redatto in una delle nostre lingue ufficiali, l’Accordo ha dovuto essere tradotto in queste lingue ai fini della sua pubblicazione, salvo gli allegati e le appendici, che contano diverse centinaia di pagine e contengono essenzialmente disposizioni di carattere tecnico. Secondo gli articoli 5 capoverso 1 lettera b e 13 capoverso 3 della legge del 18 giugno 2004<sup><a href="#fn-d7e613" id="fnbck-d7e613">22</a></sup> sulle pubblicazioni ufficiali (LPubb), la pubblicazione di simili testi può limitarsi al titolo e a un rimando o all’indicazione dell’ente presso cui possono essere ottenuti. Tuttavia, i testi pubblicati mediante rimando devono essere pubblicati anche sulla piattaforma di pubblicazione del diritto federale Fedlex (art. 13<i>a</i> cpv. 1 lett. a LPubb). Il Consiglio federale può decidere di non far tradurre i testi pubblicati solo con il titolo corredato di un rimando o dell’indicazione dell’ente presso cui possono essere ottenuti se gli interessati usano tali testi esclusivamente nella lingua originale (art. 14 cpv. 2 lett. b LPubb). Gli allegati e i relativi protocolli d’intesa si rivolgono soprattutto agli esperti in materia di import-export. Gli allegati, disponibili soltanto in inglese, possono essere richiesti all’Ufficio federale delle costruzioni e della logistica, Pubblicazioni federali<sup><a href="#fn-d7e626" id="fnbck-d7e626">23</a></sup>, o consultati sul sito del Segretariato dell’AELS<sup><a href="#fn-d7e636" id="fnbck-d7e636">24</a></sup>. Le traduzioni dell’allegato 1 sulle regole d’origine sono inoltre pubblicate in formato elettronico sul sito dell’Ufficio federale della dogana e della sicurezza dei confini come servizio a favore degli operatori economici interessati (www.bazg.admin.ch).</p>
<div class="footnotes">
<p id="fn-d7e600"><sup><a href="#fnbck-d7e600">21</a></sup><sup></sup> <a href="https://fedlex.data.admin.ch/eli/cc/2010/355" target="_blank">RS <b>441.11</b></a></p>
<p id="fn-d7e613"><sup><a href="#fnbck-d7e613">22</a></sup><sup></sup> <a href="https://fedlex.data.admin.ch/eli/cc/2004/745" target="_blank">RS <b>170.512</b></a></p>
<p id="fn-d7e626"><sup><a href="#fnbck-d7e626">23</a></sup><sup></sup> <a href="https://www.bundespublikationen.admin.ch/it/" target="_blank">
				www.bundespublikationen.admin.ch
			</a></p>
<p id="fn-d7e636"><sup><a href="#fnbck-d7e636">24</a></sup><sup></sup> <a href="http://www.efta.int/" target="_blank">
				www.efta.int
			</a> &gt; Trade Relations &gt; Free Trade Network &gt; Thailand</p>
</div>
</div></section>
</div></section><section id="lvl_5"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_5">5 Commento ai singoli articoli</a>
</h1>
<div class="collapseable">
<section id="lvl_5/lvl_5.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.1">5.1 Preambolo</a>
</h2>
<div class="collapseable">
<p class="absatzvor man-space-before-8">Il preambolo fissa gli obiettivi generali della cooperazione tra le Parti nel quadro dell’ALS. Le Parti riaffermano il loro impegno per i diritti umani, lo Stato di diritto, la democrazia, lo sviluppo economico e sociale, i diritti dei lavoratori, i diritti fondamentali e i principi del diritto internazionale – in particolare lo Statuto delle Nazioni Unite<sup><a href="#fn-d7e653" id="fnbck-d7e653">25</a></sup>, la Dichiarazione universale dei diritti umani e i principi delle pertinenti convenzioni dell’Organizzazione internazionale del lavoro (OIL)<sup><a href="#fn-d7e664" id="fnbck-d7e664">26</a></sup> –, la protezione dell’ambiente e lo sviluppo sostenibile nonché le pari opportunità per tutti. Il preambolo menziona inoltre la liberalizzazione del commercio di merci e servizi conformemente alle norme dell’OMC, la promozione degli investimenti e della concorrenza, la protezione della proprietà intellettuale e l’espansione del commercio mondiale. Le Parti ribadiscono il loro sostegno ai principi del buon governo societario e della responsabilità sociale d’impresa, così come figurano nei pertinenti strumenti dell’OCSE o delle Nazioni Unite, quali le linee guida dell’OCSE destinate alle imprese multinazionali, i principi di governo societario dell’OCSE e il Patto mondiale delle Nazioni Unite (<i>UN Global Compact</i>). Ribadiscono infine la loro intenzione di promuovere la trasparenza e di combattere la corruzione.</p>
<div class="footnotes">
<p id="fn-d7e653"><sup><a href="#fnbck-d7e653">25</a></sup><sup></sup> <a href="https://fedlex.data.admin.ch/eli/cc/2003/160" target="_blank">RS <b>0.120</b></a></p>
<p id="fn-d7e664"><sup><a href="#fnbck-d7e664">26</a></sup><sup></sup> <a href="https://fedlex.data.admin.ch/eli/cc/1948/915_891_861" target="_blank">RS <b>0.820.1</b></a></p>
</div>
</div></section><section id="lvl_5/lvl_5.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.2">5.2 Capitolo 1<br>Disposizioni generali (art. 1.1–1.6)</a>
</h2>
<div class="collapseable">
<p class="absatzvor man-space-before-8">L’articolo 1.1 definisce gli <i>obiettivi</i> dell’Accordo: istituire una zona di libero scambio per liberalizzare gli scambi di merci e servizi, aumentare reciprocamente le possibilità d’investimento, prevenire, eliminare o ridurre inutili ostacoli tecnici al commercio e inutili misure sanitarie e fitosanitarie, promuovere la concorrenza, garantire una protezione adeguata ed efficace e l’implementazione dei diritti di proprietà intellettuale, liberalizzare ulteriormente i mercati degli appalti pubblici e sviluppare il commercio internazionale tenendo conto dello sviluppo sostenibile.</p>
<p class="absatz man-space-before-4">L’articolo 1.2 delimita il <i>campo d’applicazione geografico</i> dell’Accordo, che è il territorio nazionale delle Parti conformemente al diritto internazionale.</p>
<p class="absatz man-space-before-4">L’articolo 1.3 concerne le <i>relazioni economiche e commerciali disciplinate dal presente Accordo</i> e specifica che quest’ultimo non intacca i diritti e gli obblighi che reggono le relazioni economiche e commerciali tra gli Stati dell’AELS, che sono invece rette dalla Convenzione dell’AELS. Inoltre, in virtù del Trattato di unione doganale del 29 marzo 1923<sup><a href="#fn-d7e694" id="fnbck-d7e694">27</a></sup> tra la Svizzera e il Liechtenstein, la Svizzera applica anche per il Liechtenstein le disposizioni dell’ALS relative allo scambio di merci.</p>
<p class="absatz man-space-before-4">L’articolo 1.4 disciplina il <i>rapporto con altri accordi internazionali</i> e garantisce in sostanza che le Parti rispettino anche i loro obblighi sul piano internazionale.</p>
<p class="absatz man-space-before-4">L’articolo 1.5 stabilisce che le Parti <i>adempiano gli obblighi</i> derivanti dall’ALS e che li applichino a tutti i livelli statali.</p>
<p class="absatz man-space-before-4">L’articolo 1.6 (<i>Trasparenza e informazioni confidenziali</i>) riguarda gli obblighi d’informazione delle Parti. Da un lato, queste devono pubblicare o rendere altrimenti accessibili le loro leggi, regolamentazioni, sentenze giudiziarie e decisioni amministrative di applicazione generale, nonché i loro accordi internazionali che possono incidere sull’attuazione dell’Accordo. A tale obbligo di carattere generale si aggiunge il dovere di informare e rispondere a domande riguardanti misure che possono incidere sul funzionamento del presente Accordo. Le Parti non sono tuttavia obbligate a rivelare informazioni considerate confidenziali in virtù della loro legislazione, la cui divulgazione impedirebbe l’applicazione della legge, sarebbe altrimenti contraria all’interesse pubblico o pregiudicherebbe gli interessi commerciali legittimi di un operatore economico qualsiasi.</p>
<div class="footnotes"><p id="fn-d7e694"><sup><a href="#fnbck-d7e694">27</a></sup><sup></sup> <a href="https://fedlex.data.admin.ch/eli/cc/39/551_565_576" target="_blank">RS <b>0.631.112.514</b></a></p></div>
</div></section><section id="lvl_5/lvl_5.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.3">5.3 Capitolo 2<br>Scambi di merci (art. 2.1–2.23)</a>
</h2>
<div class="collapseable">
<p class="absatzvor man-space-before-8">L’articolo 2.1 definisce il <i>campo d’applicazione</i> del capitolo 2, che comprende tutte le merci, ossia i prodotti industriali, agricoli e della pesca.</p>
<p class="absatz man-space-before-4">L’articolo 2.2 disciplina il regime tariffario preferenziale stabilito dalle Parti per quanto riguarda i <i>dazi all’importazione</i>. Inoltre, l’articolo specifica il concetto di «dazi all’importazione»: si tratta di tutti i dazi relativi all’importazione di merci, salvo quelli consentiti in virtù di altre disposizioni dell’Accordo o dai suddetti articoli del GATT 1994 e dell’Accordo sull’agricoltura dell’OMC<sup><a href="#fn-d7e730" id="fnbck-d7e730">28</a></sup> (par. 3).</p>
<p class="absatz man-space-before-4">Il trattamento preferenziale che le Parti si accordano reciprocamente è definito negli allegati II–V (le concessioni doganali della Thailandia alla Svizzera nell’appendice 3 dell’allegato II, quelle della Svizzera nell’allegato V<sup><a href="#fn-d7e744" id="fnbck-d7e744">29</a></sup>). Le Parti si impegnano a non aumentare i dazi preferenziali fissati in questi allegati. Nel caso della Svizzera fanno eccezione i prodotti ai quali viene applicato il meccanismo di compensazione dei prezzi e quelli che sono oggetto di una riduzione fissa della normale aliquota di dazio. Le concessioni alla Thailandia sostituiscono quelle accordate unilateralmente in virtù del Sistema di preferenze generalizzate.</p>
<p class="absatz man-space-before-4">Con l’entrata in vigore dell’Accordo, gli Stati dell’AELS eliminano completamente i dazi sui prodotti industriali, sul pesce e sugli altri prodotti del mare. La Thailandia abolirà i dazi doganali sulla maggior parte dei prodotti industriali attualmente importati dalla Svizzera (95,7 %, escluse le importazioni di oro) immediatamente o gradualmente nell’arco di un periodo transitorio compreso tra i cinque e i 15 anni. Diversi prodotti svizzeri d’esportazione importanti – come orologi, macchinari, strumenti di precisione e prodotti chimici – potranno essere immessi sul mercato thailandese in esenzione da dazi, in alcuni casi con periodi di transizione.</p>
<p class="absatz man-space-before-4">Per alcuni prodotti industriali sensibili – per ragioni economiche o politiche – la Thailandia non era disposta a concedere alla Svizzera la franchigia doganale né una riduzione parziale dei dazi. Il settore automobilistico, sensibile per la Thailandia, non sarà liberalizzato completamente. I prodotti farmaceutici svizzeri saranno esentati dai dazi al più tardi dopo dieci anni. Costituiscono un’eccezione i farmaci della voce di tariffa thailandese 3004.9099 («altri medicinali»). Su questi prodotti la Thailandia offre alla Svizzera un dimezzamento dei dazi entro 15 anni. A dieci anni dall’entrata in vigore dell’ALS, la Thailandia concede alla Svizzera l’esenzione da dazi per i prodotti della stessa voce tariffaria che contengono uno dei principi attivi riportati in un elenco speciale. La Thailandia, se concede a un futuro partner di libero scambio un accesso preferenziale per questi farmaci, sarà obbligata a negoziare con la Svizzera, su richiesta, la parità di trattamento.</p>
<p class="absatz man-space-before-4">Nel settore agricolo Svizzera e Thailandia si accordano concessioni tariffarie su determinati prodotti (trasformati e non) per i quali il Paese partner ha fatto valere un interesse particolare. La Svizzera ottiene dalla Thailandia un accesso al suo mercato in franchigia doganale per i principali prodotti agricoli di base. Per il formaggio, il periodo di eliminazione dei dazi è di cinque anni. Nel settore dei prodotti agricoli trasformati, la Svizzera otterrà l’esenzione dai dazi dopo un periodo transitorio di 15 anni per i biscotti, il cioccolato, i gelati e le bevande energetiche. Per i suoi prodotti sensibili, come alcune preparazioni di caffè e bevande a base di caffè, la Thailandia accorda alla Svizzera il libero accesso al suo mercato nell’ambito del proprio contingente doganale dell’OMC dopo 15 anni. Sono esclusi i prodotti estremamente sensibili per la Thailandia come il caffè tostato (comprese le capsule di caffè).</p>
<p class="absatz man-space-before-4">Nel settore agricolo le concessioni della Svizzera alla Thailandia equivalgono in larga misura a quelle accordate nel recente passato ad altri partner di libero scambio e sono compatibili con gli obiettivi della nostra politica agricola. Per quanto concerne i prodotti sensibili per la Svizzera, la protezione tariffaria verrà mantenuta o sarà oggetto di una riduzione controllata, cosicché le conseguenze per la politica agricola dovrebbero risultare irrilevanti. Gli interessi d’esportazione della Thailandia sono stati ampiamente presi in considerazione, ad eccezione dello zucchero e dell’olio di palma. Per i prodotti sensibili, le concessioni svizzere consistono in una riduzione o eliminazione dei dazi nei limiti dei contingenti doganali dell’OMC e delle restrizioni stagionali, ad esempio per il pollame, la frutta e la verdura e i succhi di frutta. Solo per l’olio di cocco la Svizzera offre alla Thailandia una piccola quota bilaterale di 200 tonnellate all’anno per la vendita diretta ai consumatori finali. Le accorda inoltre il libero accesso al suo mercato per i prodotti non sensibili, come il riso e il cibo per cani e gatti. Per i prodotti agricoli trasformati che contengono materie prime sensibili per l’agricoltura svizzera e che beneficiano di una compensazione di prezzo, la Svizzera concede uno sconto equivalente all’elemento di protezione industriale. I tassi preferenziali che ne risultano corrispondono ampiamente alle concessioni già accordate ad altri partner di libero scambio. La Svizzera ha inoltre accordato alla Thailandia la franchigia doganale per un esiguo numero di prodotti specifici a base di zucchero e per alcune confetture esenti da dazi anche nei confronti dell’UE. Per altri prodotti agricoli trasformati (p. es. caffè, cacao o determinate bevande distillate) che non contengono materie prime sensibili per l’agricoltura, la Svizzera accorderà alla Thailandia la franchigia doganale, com’è il caso per l’UE e altri partner di libero scambio.</p>
<p class="absatz man-space-before-4">Il trattamento doganale preferenziale migliora l’accesso al mercato thailandese per gli operatori economici svizzeri e riduce il potenziale di discriminazione rispetto ai loro concorrenti situati in Paesi come l’Australia, la Cina, l’India e il Giappone, che dispongono anch’essi di un ALS con la Thailandia. Scaduti i periodi transitori, l’eliminazione dei dazi consentirà di realizzare risparmi dell’ordine di 63 milioni di dollari all’anno (in base all’attuale livello di importazioni).</p>
<p class="absatz man-space-before-4">All’articolo 2.3 le Parti si impegnano a garantire il pari trattamento, su richiesta, qualora una di esse dovesse abolire i <i>dazi all’esportazione</i> nei confronti di una parte terza.</p>
<p class="absatz man-space-before-4">All’articolo 2.4 (<i>Regole d’origine e cooperazione amministrativa</i>) le Parti definiscono le regole d’origine che le merci devono soddisfare per poter beneficiare dei dazi preferenziali previsti dall’Accordo. I dettagli sono definiti nell’allegato I (v. n. 5.3.1) e specificano in particolare quali merci possono essere considerate originarie, quale prova d’origine va utilizzata per il trattamento doganale preferenziale e come si articola la <i>cooperazione tra le amministrazioni interessate</i>.</p>
<p class="absatz man-space-before-4">Agli articoli 2.5, 2.9, 2.10, 2.12 e 2.17–2.19 l’Accordo integra i diritti e gli obblighi pertinenti dell’OMC per quanto riguarda la <i>valutazione doganale</i> (art. 2.5), le <i>spese e formalità</i> (art. 2.9), il <i>t</i><i>rattamento nazionale per l’imposizione fiscale e le regolamentazioni interne</i> (art. 2.10), l’<i>Accordo sull’agricoltura dell’OMC</i> (art. 2.12), le <i>imprese commerciali di Stato</i> (art. 2.17) nonché le <i>eccezioni generali</i>, in particolare per proteggere l’ordine pubblico e la salute (art. 2.18) e le <i>eccezioni in materia di sicurezza</i> (art. 2.19).</p>
<p class="absatz man-space-before-4">All’articolo 2.6 (<i>Classificazione delle merci e recepimento degli elenchi</i>) le Parti confermano che la classificazione delle merci scambiate è conforme alla Convenzione internazionale del 14 giugno 1983<sup><a href="#fn-d7e795" id="fnbck-d7e795">30</a></sup> sul Sistema armonizzato di designazione e di codificazione delle merci (sistema armonizzato, SA). Le Parti provvedono affinché, in caso di adeguamenti della struttura tariffaria nazionale dovuta a un aggiornamento del SA, tali adeguamenti non incidano sugli elenchi degli impegni tariffari (allegati II–V) né sulle norme specifiche per prodotto (appendice 1 dell’allegato I). Si impegnano inoltre a notificare alle altre Parti le concessioni doganali modificate e a pubblicarle. A norma dell’articolo 2.6, le Parti devono aggiornare e pubblicare congiuntamente le regole specifiche per prodotto.</p>
<p class="absatz man-space-before-4">L’articolo 2.7 sulle <i>licenze d’importazione</i> recepisce i diritti e gli obblighi previsti dalle disposizioni pertinenti dell’OMC. L’articolo stabilisce che le procedure in materia di licenze d’importazione devono essere utilizzate solo in assenza di altre procedure adeguate. Dispone inoltre che siano trasparenti, non discriminatorie e prevedibili, che ostacolino gli scambi il meno possibile e che esistano rimedi giuridici efficaci.</p>
<p class="absatz man-space-before-4">L’articolo 2.8 (<i>Restrizioni quantitative</i>) riprende i diritti e gli obblighi delle pertinenti disposizioni dell’OMC. Precisa, inoltre, che queste restrizioni possono essere adottate solo per un periodo limitato, non più lungo del necessario, e che non devono mirare a creare un inutile ostacolo al commercio bilaterale.</p>
<p class="absatz man-space-before-4">L’articolo 2.11 contiene misure di <i>agevolazione degli scambi</i>. Le Parti si impegnano in particolare a pubblicare su Internet le leggi, ordinanze e aliquote rilevanti e a rispettare le norme internazionali nel definire le proprie procedure doganali. Inoltre, gli esportatori devono poter presentare le loro dichiarazioni doganali per via elettronica. Queste disposizioni sono definite in dettaglio nell’allegato VI (v. n. 5.3.2).</p>
<p class="absatz man-space-before-4">Gli articoli 2.13–2.16 disciplinano le misure di difesa commerciale. L’articolo 2.13 concerne le <i>sovvenzioni e le misure compensative</i>. Istituisce una procedura di consultazione conforme alla legislazione dell’OMC e fissa un termine di 30 giorni per svolgere le consultazioni.</p>
<p class="absatz man-space-before-4">A norma dell’articolo 2.14, le Parti si adoperano per non adottare <i>misure</i> <i>antidumping</i> le une contro le altre. L’articolo prevede inoltre una serie di requisiti per l’applicazione di tali misure che oltrepassano le norme pertinenti dell’OMC, in particolare la notifica preventiva e le consultazioni.</p>
<p class="absatz man-space-before-4">L’articolo 2.15 (<i>Misure di salvaguardia globali</i>) si riferisce ai diritti e agli obblighi delle Parti risultanti dalla loro appartenenza all’OMC. L’Accordo si spinge più in là delle pertinenti norme dell’OMC, sollecitando le Parti a non applicare misure di salvaguardia generali dell’OMC alle importazioni di altre Parti che di per sé non causano né minacciano di causare danni.</p>
<p class="absatz man-space-before-4">Le disposizioni relative alle <i>misure di salvaguardia bilaterali</i> (art. 2.16) consentono alle Parti, a determinate condizioni, di sospendere temporaneamente la riduzione dei dazi prevista dall’Accordo se questa causa o rischia di causare gravi perturbazioni del mercato. Vent’anni dopo l’entrata in vigore dell’Accordo, le Parti valuteranno se la possibilità di adottare queste misure sia ancora necessaria. Se convengono che non lo è più, la possibilità sarà annullata.</p>
<p class="absatz man-space-before-4">L’articolo 2.20 (<i>Bilancia dei pagamenti</i>) autorizza le Parti, in caso di difficoltà inerenti alla bilancia dei pagamenti, ad adottare misure che siano conformi agli accordi pertinenti dell’OMC. Tali misure devono essere temporanee, non discriminatorie e non possono durare più del necessario per rimediare alle difficoltà concernenti la bilancia dei pagamenti. Le Parti si impegnano a informare immediatamente le altre Parti sull’adozione di tali misure.</p>
<p class="absatz man-space-before-4">L’articolo 2.21 disciplina lo scambio di dati statistici sul commercio e di dati sull’<i>utilizzo delle preferenze</i>. In questo modo si pone la base per un’analisi dettagliata dell’utilizzo e del funzionamento dell’Accordo.</p>
<p class="absatz man-space-before-4">L’articolo 2.22 istituisce un <i>Sottocomitato per gli scambi di merci</i> (allegato VII). Il suo compito è controllare e riesaminare le misure adottate e attuare gli impegni assunti dalle Parti. Il Sottocomitato è inoltre incaricato di disciplinare lo scambio di informazioni su questioni doganali e di preparare gli adeguamenti tecnici relativi alla circolazione delle merci, tra cui l’aggiornamento del sistema armonizzato secondo l’articolo 2.6.</p>
<section id="lvl_5/lvl_5.3/lvl_5.3.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.3/lvl_5.3.1">5.3.1 Allegato I sulle regole d’origine</a>
</h3>
<div class="collapseable">
<p class="absatzvor man-space-before-8">L’articolo 1 elenca una serie di <i>definizioni</i>. L’articolo 2 (<i>Principi generali</i>) specifica le merci che possono essere considerate originarie. Si tratta dei cosiddetti <i>prodotti interamente ottenuti nel territorio di una Parte</i> (art. 3). I prodotti per i quali sono stati utilizzati materiali provenienti da Paesi terzi sono considerati originari se sono stati sottoposti a una <i>lavorazione o trasformazione sufficiente</i> (art. 4). I materiali che hanno già il carattere originario possono essere impiegati senza che ciò pregiudichi l’origine (principio del <i>cumulo dell’origine</i>, definito all’art. 6).</p>
<p class="absatz man-space-before-4">Secondo l’articolo 4 (<i>Lavorazione o trasformazione sufficiente</i>), le merci prodotte utilizzando materiali di Paesi terzi sono considerate sufficientemente lavorate o trasformate se soddisfano i criteri indicati nell’appendice I (Regole specifiche). I prodotti agricoli di base devono soddisfare le stesse condizioni dei prodotti originari. Ai prodotti agricoli trasformati si applicano norme che tengono conto delle esigenze dell’agricoltura e dell’industria alimentare di trasformazione. Le regole di lista concernenti i prodotti industriali corrispondono agli attuali metodi di fabbricazione dei produttori svizzeri. Per i prodotti chimici e farmaceutici, i tessili, i metalli e il settore dei macchinari, ad esempio, è più che sufficiente che i materiali di Paesi terzi siano classificati sotto una voce di tariffa doganale diversa da quella dei prodotti finiti, con un criterio di valore alternativo che consenta l’utilizzo del 70 per cento di tali materiali. Ai prodotti chimici e farmaceutici, inoltre, si applicano regole di lavorazione alternative. A difesa degli interessi dell’industria orologiera svizzera, la quota di materiali provenienti da Paesi terzi in tale settore è limitata al 40 per cento.</p>
<p class="absatz man-space-before-4">L’articolo 5 elenca i <i>trattamenti minimi</i> che, a prescindere dalle disposizioni dell’articolo 4, non conferiscono il carattere originario. Si tratta di trattamenti semplici quali il confezionamento, la ripartizione, la pulizia, la colorazione, lo snocciolamento e la pelatura di frutta e verdura o la macellazione di animali, che di per sé non rappresentano un trattamento che determina il carattere originario.</p>
<p class="absatz man-space-before-4">Le disposizioni sul <i>cumulo dell’origine</i> (art. 6) prevedono il cumulo diagonale, secondo cui i materiali delle altre Parti con carattere originario possono essere utilizzati senza incidenza sul carattere originario.</p>
<p class="absatz man-space-before-4">Le disposizioni sull’unità da prendere in considerazione (art. 7), sugli accessori, pezzi di ricambio e utensili (art. 8), sugli elementi neutri (art. 9) e sui materiali intercambiabili (art. 10) concludono la sezione II relativa alla nozione di prodotti originari.</p>
<p class="absatz man-space-before-4">Il <i>principio di territorialità</i> (art. 11) stabilisce che le regole d’origine devono essere rispettate all’interno della rispettiva zona e che le merci originarie che sono passate attraverso un Paese terzo conservano il loro carattere originario a condizione che non vi abbiano subito trasformazioni. Secondo una clausola evolutiva, la possibilità del traffico di perfezionamento in Paesi terzi dovrà essere negoziata nel quadro del presente Accordo non appena la Thailandia dovesse prevederla in un accordo commerciale preferenziale con una parte terza concluso dopo l’entrata in vigore del presente ALS.</p>
<p class="absatz man-space-before-4">Secondo l’articolo 12 (<i>Inalterabilità</i>), per il trasporto da una Parte all’altra le merci originarie possono transitare in Paesi terzi, a condizione che non siano immesse sui mercati di questi Paesi. Durante il trasporto le merci non possono essere trasformate, ma possono essere trasbordate; è ammesso inoltre il frazionamento delle partite. Questa disposizione aumenta la flessibilità logistica dell’industria esportatrice svizzera, agevolando così le esportazioni. Per principio, le autorità doganali del Paese importatore presuppongono che queste disposizioni siano rispettate, salvo informazioni contrarie.</p>
<p class="absatz man-space-before-4">Come negli ALS con l’Indonesia e le Filippine, per gli esportatori svizzeri è prevista come prova d’origine solo la <i>dichiarazione d’origine</i> (art. 13) di cui all’appendice 2. È stato possibile evitare che gli esportatori debbano fornire informazioni aggiuntive, come la voce di tariffa doganale e il criterio dell’origine. Gli <i>esportatori autorizzati</i> (art. 14) possono quindi compilare questa dichiarazione d’origine su un documento commerciale senza doverla firmare.</p>
<p class="absatz man-space-before-4">Le disposizioni sui <i>requisiti d’importazione</i> (art. 15) specificano che il trattamento preferenziale è concesso in base a una dichiarazione d’origine. L’Accordo non prevede un certificato d’origine. Nel caso delle <i>spedizioni scaglionate</i> (art. 16) è possibile presentare prove d’origine per ogni singola importazione o una sola prova in occasione della prima importazione.</p>
<p class="absatz man-space-before-4">L’articolo 17 stabilisce inoltre che gli esportatori e gli importatori sono tenuti a collaborare con le <i>autorità competenti</i>.</p>
<p class="absatz man-space-before-4">Il trattamento preferenziale può essere negato se un prodotto non soddisfa tutti i requisiti, come disposto dall’articolo 18 (<i>Rifiuto del</i> <i>trattamento preferenziale</i>). Viceversa, la <i>fatturazione in un Paese terzo</i> (art. 19) non costituisce di per sé un motivo per negare una richiesta di trattamento preferenziale.</p>
<p class="absatz man-space-before-4">Articolo 20 costituisce la base per <i>le procedure di controllo a posteriori delle dichiarazioni d’origine</i>. Questo controllo a posteriori, che può essere fisico o elettronico, consiste nel verificare se la dichiarazione d’origine è autentica e se i prodotti possono effettivamente essere considerati originari. Le autorità competenti della Parte esportatrice, su richiesta della Parte importatrice, effettuano un tale controllo presso l’esportatore. A tal fine possono esigere dall’esportatore documenti che attestino l’origine o effettuare un controllo presso la sede sociale dell’esportatore o del produttore. Il termine di risposta a una domanda di controllo a posteriori è di nove mesi, ma può essere prolungato su richiesta dell’autorità competente della Parte esportatrice.</p>
<p class="absatz man-space-before-4">L’articolo 21 (<i>Notifiche e cooperazione</i>) disciplina la cooperazione tra le autorità competenti. Queste si comunicano i rispettivi indirizzi fisici ed elettronici e si scambiano informazioni sui sistemi degli esportatori autorizzati e sull’attuazione dell’allegato sulle regole d’origine. Le questioni e i problemi attuativi vengono discussi direttamente tra le autorità competenti oppure nel quadro del Sottocomitato per gli scambi di merci.</p>
<p class="absatz man-space-before-4">L’articolo 22 (<i>Confidenzialità</i>) garantisce che tutte le informazioni confidenziali siano trattate come tali in base al diritto nazionale pertinente. L’articolo 23 (<i>Sanzioni</i>) precisa che ogni Parte deve prevedere sanzioni penali, civili o amministrative per violazioni di leggi e regolamentazioni nazionali. L’articolo 24 prevede infine che per le <i>merci in transito o immagazzinate</i> la dichiarazione d’origine può essere rilasciata retroattivamente entro sei mesi dall’entrata in vigore dell’Accordo, purché siano soddisfatte le disposizioni del presente allegato, in particolare dell’articolo 12 (<i>Inalterabilità</i>).</p>
</div></section><section id="lvl_5/lvl_5.3/lvl_5.3.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.3/lvl_5.3.2">5.3.2 Allegato VI sull’agevolazione degli scambi</a>
</h3>
<div class="collapseable">
<p class="absatzvor man-space-before-8">Nel presente ALS <i>l’agevolazione degli scambi</i> è disciplinata in un apposito allegato. Le disposizioni corrispondenti semplificano le procedure per lo scambio di merci al fine di agevolare il commercio e promuoverne lo sviluppo. Le autorità coinvolte nelle procedure doganali devono inoltre cooperare in modo coordinato (art. 1). L’articolo 2 (<i>Accordo dell’OMC sulla facilitazione degli scambi</i>) integra nel presente ALS l’Accordo dell’OMC del 27 novembre 2014<sup><a href="#fn-d7e936" id="fnbck-d7e936">31</a></sup> sulla facilitazione degli scambi. Ciò permette di discutere le prescrizioni dell’accordo OMC nei comitati previsti dal presente ALS. Le Parti eseguono controlli effettivi per agevolare il commercio e promuoverne lo sviluppo e semplificano le procedure per gli scambi di merci. Si impegnano inoltre a creare <i>trasparenza</i> (art. 3) pubblicando su Internet – se possibile in inglese – le loro leggi, ordinanze e decisioni generali pertinenti, garantendo una <i>consultazione pubbliche e un’informazione prima dell’entrata in vigore </i>(art. 4) e fornendo, su richiesta, <i>decisioni anticipate</i> (art. 5) sulla classificazione tariffaria, sui dazi applicabili, sul valore doganale e sulle regole d’origine applicabili. Per gli operatori economici interessati questo aumenterà la trasparenza e la sicurezza giuridica. Le informazioni su questioni doganali potranno essere richieste in inglese tramite Internet. Anche le risposte saranno in inglese.</p>
<p class="absatz man-space-before-4">Secondo l’articolo 6 (<i>Ricorsi</i>), gli operatori economici devono poter impugnare le decisioni delle autorità doganali e di confine dinnanzi ad almeno un’autorità superiore o un organo di ricorso amministrativo e un organo di ricorso giudiziario indipendenti.</p>
<p class="absatz man-space-before-4">Le <i>spese e le tasse</i> (art. 7) legate all’importazione, all’esportazione e al transito come pure alle decisioni anticipate ai sensi dell’articolo 5 devono essere fissate in funzione del valore del servizio fornito e non di quello della merce. Le aliquote corrispondenti devono essere pubblicate in Internet, se possibile in inglese.</p>
<p class="absatz man-space-before-4">Secondo l’articolo 8, ogni Parte è tenuta a prevedere <i>sanzioni</i> in caso di infrazione alle sue leggi e regolamentazioni nazionali in materia doganale. La pena deve essere commisurata al reato.</p>
<p class="absatz man-space-before-4">Lo <i>svincolo e sdoganamento</i> delle merci devono avvenire il più rapidamente possibile, soprattutto per le merci deperibili (art. 9).</p>
<p class="absatz man-space-before-4">Le Parti applicano un sistema di <i>gestione dei rischi</i> (art. 10) atto a semplificare lo sdoganamento delle merci poco pericolose. L’obiettivo è permettere che una gran parte delle merci possa passare rapidamente la frontiera, limitando i controlli al minimo indispensabile.</p>
<p class="absatz man-space-before-4">Le <i>formalità legate all’importazione, all’esportazione e al transito</i> delle merci devono essere semplici, ragionevoli e obiettive (art. 11). Le Parti convengono di limitare allo stretto necessario i controlli, le formalità e i documenti richiesti. Per ridurre i costi ed evitare inutili ritardi negli scambi commerciali, le Parti applicano procedure efficaci e per quanto possibile fondate su norme internazionali.</p>
<p class="absatz man-space-before-4">L’articolo 12 stabilisce inoltre che i sistemi e le procedure doganali devono essere concepiti in modo tale che gli esportatori e gli importatori possano presentare le loro dichiarazioni doganali senza dover ricorrere ad <i>agenti doganali</i>.</p>
<p class="absatz man-space-before-4">A norma dell’articolo 13 (<i>Ammissione temporanea delle merci e traffico di perfezionamento attivo e passivo</i>), le merci possono essere utilizzate temporaneamente o esportate per il traffico di perfezionamento attivo o passivo in conformità alle leggi e alle altre prescrizioni applicabili.</p>
<p class="absatz man-space-before-4">Nel conferire <i>competenze agli uffici doganali</i> (art. 14) le Parti tengono conto delle esigenze del commercio. Nei limiti del possibile, i controlli doganali dovrebbero essere possibili anche al di fuori degli orari e delle sedi degli uffici doganali.</p>
<p class="absatz man-space-before-4">L’articolo 15 prevede la possibilità di negoziare un accordo sul riconoscimento reciproco degli <i>operatori economici autorizzati </i>(AEO) e di fondare le rispettive leggi e regolamentazioni sugli standard internazionali pertinenti, in particolare sul Quadro di norme dell’Organizzazione mondiale delle dogane (OMD) per rendere sicuro e facilitare il commercio mondiale (Quadro di norme SAFE).</p>
<p class="absatz man-space-before-4">Secondo l’articolo 16, la Parte importatrice può richiedere la <i>legalizzazione dei documenti </i>(p. es. la certificazione delle fatture) solo in casi specifici.</p>
<p class="absatz man-space-before-4">Secondo l’articolo 17, tutte le informazioni fornite in relazione al presente allegato sono trattate con <i>confidenzialità</i> secondo le leggi e regolamentazioni nazionali delle Parti e sono utilizzate esclusivamente per gli scopi specifici indicati dalla Parte che le ha fornite. Tali informazioni non vengono divulgate dalle autorità di una Parte senza l’esplicita autorizzazione della persona o dell’autorità che le ha fornite.</p>
<p class="absatz man-space-before-4">Attraverso la <i>cooperazione</i> (art. 18) tra le loro autorità competenti, le Parti devono inoltre monitorare gli sviluppi internazionali e, se del caso, proporre al Sottocomitato per gli scambi di merci ulteriori misure di agevolazione commerciale al fine di completare il presente allegato.</p>
<div class="footnotes"><p id="fn-d7e936"><sup><a href="#fnbck-d7e936">31</a></sup><sup></sup> <a href="https://fedlex.data.admin.ch/eli/cc/1995/2117_2117_2117" target="_blank">RS <b>0.632.20</b></a>, allegato 1A.15</p></div>
</div></section><div class="footnotes">
<p id="fn-d7e730"><sup><a href="#fnbck-d7e730">28</a></sup><sup></sup> <a href="https://fedlex.data.admin.ch/eli/cc/1995/2117_2117_2117" target="_blank">RS <b>0.632.20</b></a>, allegato 1A.3</p>
<p id="fn-d7e744"><sup><a href="#fnbck-d7e744">29</a></sup><sup></sup> Gli allegati III e IV riguardano le concessioni accordate alla Thailandia da, rispettivamente, l’Islanda e la Norvegia.</p>
<p id="fn-d7e795"><sup><a href="#fnbck-d7e795">30</a></sup><sup></sup> <a href="https://fedlex.data.admin.ch/eli/cc/1987/2686_2686_2686" target="_blank">RS <b>0.632.11</b></a></p>
</div>
</div></section><section id="lvl_5/lvl_5.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.4">5.4 Capitolo 3<br>Ostacoli tecnici agli scambi (art. 3.1–3.10)</a>
</h2>
<div class="collapseable">
<p class="absatzvor man-space-before-8">Il capitolo 3 riguarda gli ostacoli tecnici agli scambi (<i>technical barriers to trade</i>; TBT) e si basa sui principi normativi dell’OMC e in particolare sul principio della non discriminazione. Prevede meccanismi per migliorare sul lungo periodo la convergenza delle normative tecniche, evitando così ulteriori ostacoli tecnici agli scambi. Diversamente dalla normativa dell’OMC, il capitolo contempla inoltre la possibilità di una cooperazione più stretta tra le autorità competenti nell’ottica di risolvere eventuali problemi commerciali futuri. Non prevede però un’armonizzazione legislativa. Anche in futuro i prodotti thailandesi esportati in Svizzera dovranno quindi essere pienamente conformi ai requisiti svizzeri. Dovranno essere valutati (certificati o autorizzati) secondo le procedure previste dal nostro Paese. Lo stesso dicasi per i prodotti svizzeri esportati in Thailandia.</p>
<p class="absatz man-space-before-4">L’articolo 3.1 (<i>Inserimento dell’Accordo TBT</i>) integra l’ALS con l’Accordo dell’OMC del 15 aprile 1994<sup><a href="#fn-d7e1021" id="fnbck-d7e1021">32</a></sup> sugli ostacoli tecnici agli scambi (Accordo TBT), le cui disposizioni divengono quindi parte integrante dell’ALS. Pertanto, le controversie su un articolo dell’OMC inserito nell’ALS possono essere trattate sia nell’ambito delle procedure previste dall’ALS (v. n. 5.15 e cap. 14 dell’ALS) che attraverso il meccanismo di composizione delle controversie dell’OMC.</p>
<p class="absatz man-space-before-4">A norma dell’articolo 3.2, il <i>campo d’applicazione</i> del capitolo 3 comprende l’elaborazione, l’adozione e l’applicazione di norme, regolamenti tecnici e procedure di valutazione della conformità che possono incidere sugli scambi di merci tra le Parti, ad eccezione delle questioni sanitarie e fitosanitarie (v. n. 5.5 e cap. 4 dell’ALS).</p>
<p class="absatz man-space-before-4">L’articolo 3.3 fissa gli <i>obiettivi</i> del capitolo sugli ostacoli tecnici agli scambi. L’ALS è volto in particolare a facilitare la circolazione delle merci tra le Parti e l’accesso ai rispettivi mercati, a prevenire la duplicazione delle procedure di valutazione della conformità, a promuovere l’attuazione delle buone pratiche normative e a risolvere gli eventuali problemi relativi agli scambi commerciali di cui al presente capitolo.</p>
<p class="absatz man-space-before-4">A norma dell’articolo 3.4 (<i>Norme, guide e raccomandazioni internazionali</i>), i regolatori delle Parti devono basare le proprie prescrizioni nazionali sulle norme degli organismi di normazione internazionali elencati. L’articolo esplicita il concetto di «norme, guide e raccomandazioni internazionali pertinenti» ai sensi dell’Accordo TBT.</p>
<p class="absatz man-space-before-4">Secondo l’articolo 3.5 (<i>Circolazione delle merci, controlli alla frontiera e sorveglianza del mercato</i>), le Parti importatrici devono garantire che le merci importate da un’altra Parte che sono conformi ai propri regolamenti tecnici pertinenti possano circolare liberamente una volta immesse in commercio (par. 1). Ogni Parte si impegna quindi a trattare i prodotti importati da un’altra Parte – una volta immessi sul proprio mercato – allo stesso modo in cui tratta i propri. Le Parti provvedono così a creare condizioni eque sui loro mercati. Tuttavia, se una Parte trattiene presso un punto d’entrata una merce esportata da un’altra Parte (par. 2) o se la ritira dal proprio mercato a causa di una sospetta incompatibilità con i propri regolamenti tecnici (par. 3), notifica prontamente i motivi all’importatore, al suo rappresentante o alla persona responsabile dell’immissione in commercio della merce in questione.</p>
<p class="absatz man-space-before-4">Affinché un prodotto possa essere immesso sul mercato occorre verificare la conformità con le prescrizioni tecniche applicabili. La valutazione della conformità di un prodotto va effettuata secondo una procedura stabilita dallo Stato in funzione del potenziale rischio che tale prodotto rappresenta. L’articolo 3.6 (<i>Procedure di valutazione della conformità</i>) elenca diversi meccanismi per il riconoscimento delle procedure di valutazione della conformità nel territorio dell’altra Parte. Può trattarsi, ad esempio, della dichiarazione del fabbricante, di una certificazione rilasciata da un organismo designato da un’autorità pubblica, del riconoscimento ad opera di una Parte dei risultati delle valutazioni della conformità effettuate dall’altra Parte o della stipula di un accordo di reciproco riconoscimento (par. 1). Le Parti rafforzano pertanto il ruolo delle norme internazionali come base per i regolamenti tecnici, promuovono l’accreditamento fondato sulle norme e direttive degli organismi internazionali di normazione di cui al paragrafo 2 a cui partecipano i rispettivi organismi di accreditamento e promuovono il riconoscimento reciproco dei risultati delle valutazioni della conformità effettuate dagli organismi accreditati a tal fine. Inoltre, il paragrafo 3 ricorda alle Parti di accettare, ove possibile, le dichiarazioni di conformità dei produttori basate su norme internazionali. Grazie a questo sistema, le imprese possono commercializzare più facilmente i prodotti che presentano bassi rischi per i consumatori e l’ambiente.</p>
<p class="absatz man-space-before-4">All’articolo 3.7 le Parti convengono di rafforzare la <i>cooperazione</i> su questioni concernenti gli ostacoli tecnici agli scambi per migliorare la comprensione reciproca delle rispettive regolamentazioni in materia e agevolare il commercio bilaterale. Alla luce delle attività degli organismi internazionali di normazione e del Comitato dell’OMC sugli ostacoli tecnici agli scambi, le Parti si impegnano quindi a cooperare, a rafforzare la comunicazione tra le loro autorità competenti e lo scambio di informazioni sui rispettivi regolamenti tecnici e sulle buone pratiche normative nonché a promuovere la cooperazione tra i loro organismi di normazione. In questo settore la cooperazione efficace tra le autorità è un fattore chiave per risolvere in modo pragmatico i problemi concreti delle imprese, in particolare delle piccole e medie imprese (PMI).</p>
<p class="absatz man-space-before-4">Secondo l’articolo 3.8, le Parti si riservano il diritto di tenere <i>consultazioni</i> se una Parte intende introdurre o ha già introdotto una misura TBT potenzialmente restrittiva per il commercio (par. 1). Queste consultazioni devono iniziare entro 30 giorni dal ricevimento della domanda di consultazioni (par. 2). Il testo prevede quindi la possibilità di entrare direttamente e rapidamente in contatto con gli specialisti dei Paesi interessati in presenza di ostacoli tecnici al commercio o per risolvere congiuntamente gli eventuali problemi delle imprese nell’applicare i regolamenti tecnici.</p>
<p class="absatz man-space-before-4">All’articolo 3.9 (<i>Riesame</i>) le Parti convengono di estendere le une alle altre, su richiesta, il trattamento che tutte le Parti hanno concordato con una parte terza (in particolare con l’UE). Quindi, se la Thailandia e l’UE dovessero concludere un accordo di libero scambio, la Thailandia dovrebbe garantire all’AELS un trattamento equivalente a quello riservato all’UE qualora gli Stati dell’AELS abbiano concordato con l’UE un trattamento analogo. Questo meccanismo permette di prevenire eventuali discriminazioni rispetto ai prodotti dell’UE che potrebbero beneficiare in futuro di un trattamento preferenziale sul mercato thailandese nel settore degli ostacoli tecnici agli scambi.</p>
<p class="absatz man-space-before-4">A norma dell’articolo 3.10, entro 30 giorni dall’entrata in vigore dell’ALS le Parti istituiscono degli <i>organi di contatto</i> per facilitare la comunicazione e lo scambio di informazioni tra le autorità competenti nel contesto dell’attuazione del capitolo sugli ostacoli tecnici agli scambi (par. 1). Le Parti si notificano immediatamente qualsiasi cambiamento degli organi di contatto (par. 2). In presenza di ostacoli tecnici agli scambi e di eventuali problemi per le aziende, questi organi consentono ai soggetti interessati di stabilire rapidamente un contatto con gli esperti dei rispettivi Paesi e di trovare insieme soluzioni pragmatiche.</p>
<div class="footnotes"><p id="fn-d7e1021"><sup><a href="#fnbck-d7e1021">32</a></sup><sup></sup> <a href="https://fedlex.data.admin.ch/eli/cc/1995/2117_2117_2117" target="_blank">RS <b>0.632.20</b></a>, allegato 1A.6</p></div>
</div></section><section id="lvl_5/lvl_5.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.5">5.5 Capitolo 4<br>Misure sanitarie e fitosanitarie (art. 4.1–4.12)</a>
</h2>
<div class="collapseable">
<p class="absatzvor man-space-before-8">Il capitolo 4 sulle misure sanitarie e fitosanitarie (<i>sanitary and phytosanitary standards</i>; SPS) si basa sui principi del diritto OMC, in particolare sul principio della non discriminazione. Prevede la possibilità di una più stretta collaborazione tra le autorità rispetto a quella dell’OMC per risolvere eventuali problemi commerciali futuri. Non è tuttavia prevista un’armonizzazione legislativa. Anche in futuro i prodotti thailandesi esportati nel nostro Paese dovranno essere pienamente conformi ai requisiti svizzeri in materia di misure sanitarie e fitosanitarie. Lo stesso dicasi per i prodotti svizzeri esportati in Thailandia.</p>
<p class="absatz man-space-before-4">L’articolo 4.1 (<i>Disposizione generale</i>) integra l’ALS con l’Accordo dell’OMC del 15 aprile 1994<sup><a href="#fn-d7e1083" id="fnbck-d7e1083">33</a></sup> sull’applicazione delle misure sanitarie e fitosanitarie (Accordo SPS), le cui disposizioni divengono quindi parte integrante dell’ALS. Pertanto, le controversie su un articolo dell’Accordo SPS inserito nell’ALS possono essere trattate sia nell’ambito delle procedure previste dall’ALS (v. n. 5.15 e cap. 14 dell’ALS) che attraverso il meccanismo di composizione delle controversie dell’OMC.</p>
<p class="absatz man-space-before-4">L’articolo 4.2 dispone che ai fini del capitolo 4 si applicano le <i>definizioni</i> riportate nell’allegato A dell’Accordo SPS nonché le definizioni delle organizzazioni internazionali pertinenti le cui norme, linee guida e raccomandazioni sono riconosciute dalle Parti come valide a livello internazionale e utilizzate come base per le rispettive misure SPS.</p>
<p class="absatz man-space-before-4">Il <i>campo d’applicazione</i> del capitolo 4 comprende tutte le misure SPS di una Parte che possono incidere sul commercio tra le Parti (art. 4.3).</p>
<p class="absatz man-space-before-4">L’articolo 4.4 fissa gli <i>obiettivi</i> del capitolo. Le misure SPS mirano a proteggere la vita e la salute umana, animale e vegetale, a facilitare la comunicazione e la cooperazione tra le Parti in questo settore, a migliorare la comprensione reciproca dei rispettivi sistemi normativi e a facilitare la risoluzione di eventuali problemi.</p>
<p class="absatz man-space-before-4">All’articolo 4.5 (<i>Audit, ispezioni e certificazione</i>), le Parti concordano che il metodo di valutazione preferenziale per autorizzare l’importazione dei prodotti in questione è l’audit del sistema SPS della Parte esportatrice (par. 1) e che la Parte importatrice valuta i sistemi d’ispezione e certificazione sulla base delle norme internazionali (par. 2). L’obiettivo è limitare le ispezioni aziendali in loco perché generano elevati costi sia per gli esportatori che per le autorità svizzere. I capoversi 3–4 disciplinano la procedura per lo svolgimento degli audit e delle ispezioni.</p>
<p class="absatz man-space-before-4">All’articolo 4.6 le Parti si impegnano a collaborare per limitare il numero di <i>certificati</i> che la Parte importatrice può richiedere all’altra Parte. L’articolo precisa, inoltre, che i certificati ufficiali devono essere conformi ai principi stabiliti nelle norme internazionali pertinenti (par. 1). Le Parti si comunicano ogni eventuale modifica apportata a questi certificati. Questa disposizione integra le notifiche previste dall’OMC in caso di ambiguità. Se un certificato è modificato, la Parte importatrice concede alla Parte esportatrice sufficiente tempo per conformarsi ai nuovi requisiti (par. 2). Il paragrafo 3 sollecita le Parti a istituire un sistema elettronico per lo scambio di certificati SPS.</p>
<p class="absatz man-space-before-4">All’articolo 4.7 le Parti dichiarano di voler rafforzare la <i>cooperazione</i> nel settore dei regolamenti SPS al fine di agevolare gli scambi commerciali (par. 1). La collaborazione tra le autorità è un fattore chiave per risolvere in modo pragmatico i problemi specifici delle aziende esportatrici. Le Parti si impegnano inoltre a garantire la trasparenza dei propri regolamenti SPS, rendendoli accessibili al pubblico, e fornendo informazioni supplementari, se richieste (par. 2). Su richiesta, forniscono anche informazioni giustificative sui requisiti d’importazione (par. 3).</p>
<p class="absatz man-space-before-4">L’articolo 4.8 (<i>Circolazione delle merci</i>) sottolinea il principio della non discriminazione tra prodotti importati e nazionali, i quali devono essere sottoposti alle stesse procedure. L’articolo garantisce così che i prodotti importati che soddisfano i requisiti SPS della Parte importatrice possano circolare liberamente nel suo territorio. Le Parti provvedono così a creare condizioni eque sui loro mercati.</p>
<p class="absatz man-space-before-4">L’articolo 4.9 (<i>Controlli all’importazione</i>) concretizza l’Accordo SPS per quanto riguarda i controlli delle merci al confine. Per ridurre al minimo i periodi d’attesa, in particolare per le merci deperibili, le Parti concordano di effettuare controlli rapidi, basati sui rischi che i prodotti comportano e sugli standard internazionali. Se una merce deperibile viene comunque trattenuta in dogana a causa di un presunto rischio, la Parte importatrice deve decidere al più presto in merito allo sdoganamento e comunicare immediatamente all’importatore i motivi della ritenzione (par. 1–3). La Parte importatrice che respinge una merce presso un punto d’entrata ne comunica i motivi alla Parte esportatrice nel più breve tempo possibile (par. 4). Se l’importazione di una merce viene vietata o limitata perché incompatibile con le prescrizioni SPS, l’autorità competente della Parte esportatrice e l’importatore o il suo rappresentante ne devono essere informati (par. 5). In caso di violazioni significative o ricorrenti delle prescrizioni SPS, le Parti interessate devono garantire che possano essere adottate le opportune misure correttive atte a prevenire queste violazioni (par. 6).</p>
<p class="absatz man-space-before-4">L’articolo 4.10 istituisce un apposito meccanismo per le <i>consultazioni tecniche</i> tra le Parti, che può essere attivato se una Parte introduce una misura SPS che ostacola o potrebbe ostacolare il commercio (par. 1). Tali consultazioni si tengono entro 30 giorni dal ricevimento della richiesta corrispondente e si svolgono secondo modalità concordate (par. 2). Inoltre, in conformità al paragrafo 3, le Parti si adoperano per risolvere qualsiasi questione legata a una misura SPS soprattutto attraverso le consultazioni tecniche prima di ricorrere alle procedure previste dall’Accordo in caso di controversie (v. n. 5.15 e cap. 14 ALS).</p>
<p class="absatz man-space-before-4">All’articolo 4.11 (<i>Riesame</i>) le Parti si impegnano a verificare, su richiesta, le misure SPS accordate a una parte terza e a trovare un’intesa su come estendere in modo uniforme le une alle altre il trattamento in materia di misure SPS che tutte le Parti hanno concordato con una parte terza (in particolare con l’UE). Quindi, se la Thailandia e l’UE dovessero concludere un accordo di libero scambio, la Thailandia dovrebbe garantire all’AELS un trattamento equivalente a quello riservato all’UE, sempre che gli Stati dell’AELS abbiano concordato con l’UE un trattamento analogo. Qualsiasi discriminazione rispetto ai prodotti dell’UE può quindi essere evitata, a condizione che questi ultimi beneficino in futuro di un trattamento preferenziale sul mercato thailandese per quanto riguarda le misure SPS.</p>
<p class="absatz man-space-before-4">L’articolo 4.12 (<i>Organi di contatto e autorità competenti</i>) stabilisce che le Parti devono scambiarsi i nominativi e gli indirizzi degli organi di contatto per facilitare la comunicazione e lo scambio di informazioni nell’ambito dell’attuazione del capitolo sulle misure SPS (par. 1). Le Parti si notificano qualsiasi cambiamento della struttura, dell’organizzazione e della ripartizione delle responsabilità all’interno delle proprie autorità competenti e organi di contatto (par. 2).</p>
<div class="footnotes"><p id="fn-d7e1083"><sup><a href="#fnbck-d7e1083">33</a></sup><sup></sup> <a href="https://fedlex.data.admin.ch/eli/cc/1995/2117_2117_2117" target="_blank">RS <b>0.632.20</b></a>, allegato 1A.4</p></div>
</div></section><section id="lvl_5/lvl_5.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.6">5.6 Capitolo 5<br>Scambi di merci (art. 5.1–5.21)</a>
</h2>
<div class="collapseable">
<p class="absatzvor man-space-before-8">Le disposizioni di base (riguardanti in particolare l’accesso al mercato, il trattamento nazionale e le eccezioni) concernenti gli scambi di servizi nelle loro quattro modalità di fornitura si basano sull’Accordo generale sul commercio dei servizi<sup><a href="#fn-d7e1147" id="fnbck-d7e1147">34</a></sup> (GATS), con adeguamenti puntuali al contesto bilaterale.</p>
<p class="absatz man-space-before-4">Le disposizioni del capitolo 5 sono completate dalle disposizioni settoriali degli allegati X (Servizi di telecomunicazione), XI (Circolazione di persone fisiche che forniscono servizi), XII (Servizi di trasporto marittimo), XIII (Servizi finanziari), XV (Turismo e servizi di viaggio) e XIV (Regolamentazione interna). Gli elenchi di impegni specifici delle Parti in materia di accesso al mercato e trattamento nazionale figurano nell’allegato VIII. L’allegato IX contiene le eccezioni alla clausola NPF.</p>
<p class="absatz man-space-before-4">L’articolo 5.1 (<i>Portata e campo d’applicazione</i>) stabilisce che il capitolo si applica alle misure delle Parti che incidono sugli scambi di servizi. Non si applica invece alle misure concernenti gli appalti pubblici e le sovvenzioni.</p>
<p class="absatz man-space-before-4">L’articolo 5.2 riprende le <i>definizioni</i> del GATS e le integra con le consuete precisazioni previste dagli accordi di libero scambio dell’AELS. In particolare, i residenti permanenti e le società domiciliate in una Parte o possedute o controllate da persone di una Parte sono considerate persone delle Parti.</p>
<p class="absatz man-space-before-4">L’articolo 5.3 disciplina il <i>trattamento NPF</i>, ricalcando in larga misura la corrispondente disposizione del GATS. Gli accordi di libero scambio con Paesi terzi ai sensi dell’articolo V o V<sup>bis</sup> del GATS sono esentati dall’obbligo concernente la clausola NPF. Le Parti si impegnano tuttavia a informarsi reciprocamente dei vantaggi derivanti da altri accordi commerciali e, su richiesta, a negoziarne l’adozione nel quadro del presente Accordo.</p>
<p class="absatz man-space-before-4">Per quanto riguarda gli articoli 5.4 (<i>Accesso al mercato</i>), 5.5 (<i>Trattamento nazionale</i>) e 5.6 (<i>Impegni aggiuntivi</i>), le corrispondenti disposizioni di fondo del GATS sono riprese e inserite tali e quali nell’Accordo attraverso la loro applicazione agli elenchi di impegni specifici dell’allegato VIII.</p>
<p class="absatz man-space-before-4">Le disposizioni dell’articolo 5.7 (<i>Regolamentazione interna</i>) sono basate su quelle del GATS. In quasi tutti i casi la loro portata è stata estesa a tutte le misure che incidono sugli scambi di servizi. Per i settori soggetti agli impegni che figurano negli elenchi nazionali di cui all’allegato VIII, le Parti hanno inoltre ripreso tali e quali le pertinenti regole plurilaterali (cfr. allegato XIV). Le Parti sono inoltre disposte a tener conto dei futuri risultati negoziali in seno all’OMC e, se del caso, a inserirli nell’Accordo.</p>
<p class="absatz man-space-before-4">Le disposizioni degli articoli 5.8 (Riconoscimento), 5.9 (Circolazione di persone fisiche), 5.10 (Trasparenza), 5.11 (Monopoli e prestatori esclusivi di servizi) e 5.12 (Pratiche commerciali) sono state riprese dal GATS.</p>
<p class="absatz man-space-before-4">Anche l’articolo 5.13 sui <i>pagamenti e trasferimenti</i> è basato sul GATS. Tuttavia, le Parti si impegnano a non limitare i pagamenti e i trasferimenti relativi a transazioni correnti con un’altra Parte, a meno che non siano in vigore restrizioni in materia di bilancia dei pagamenti. Tali transazioni devono essere possibili a prezzi di mercato in qualsiasi valuta liberamente convertibile, compreso il franco svizzero. Un’eccezione è stata avanzata dalla Tailandia per quanto riguarda le misure che il Paese mantiene in essere per ragioni storiche per prevenire la speculazione sulla sua valuta. Il paragrafo 3 elenca a titolo d’esempio alcune misure legittime che possono incidere sui pagamenti e sui trasferimenti e di cui è ammessa l’adozione in buona fede nel contesto di un’applicazione non discriminatoria del diritto pertinente, ad esempio in relazione a società insolventi o per dare esecuzione a una sentenza giudiziaria. Si tratta di misure che rientrano nelle <i>eccezioni generali</i> previste dall’articolo 5.16. Il paragrafo 4 chiarisce che le restrizioni ai movimenti di capitale che violerebbero gli impegni specifici possono essere imposte solo mediante misure adottate su richiesta del Fondo monetario internazionale (FMI) o in conformità all’articolo 5.14.</p>
<p class="absatz man-space-before-4">L’articolo 5.14 autorizza l’adozione di <i>restrizioni a salvaguardia della bilancia dei pagamenti</i> in conformità alle disposizioni sostanziali dell’articolo del GATS corrispondente.</p>
<p class="absatz man-space-before-4">L’articolo 5.15, basato sul principio del GATS e adattato al contesto bilaterale, prevede che le Parti possano tenere consultazioni sulle loro <i>sovvenzioni</i>, anche se queste non rientrano nel campo d’applicazione del capitolo 5 (cfr. art. 5.1, par. 4).</p>
<p class="absatz man-space-before-4">Gli articoli 5.16 (<i>Eccezioni generali</i>) e 5.17 (<i>Eccezioni in materia di sicurezza</i>) sono ripresi dal GATS e inseriti tali e quali nell’Accordo, ma con l’aggiunta di una nota a piè di pagina secondo cui le misure ambientali necessarie a proteggere gli interessi preponderanti riconosciuti nel GATS sono coperte da queste eccezioni. Questa prassi è generalmente accettata e non intacca il livello d’impegno.</p>
<p class="absatz man-space-before-4">Gli articoli 5.18 (<i>Elenchi di impegni specifici</i>) e 5.19 (<i>Modifica degli elenchi di impegni</i>) sono stati ripresi dal GATS e adattati al contesto bilaterale.</p>
<p class="absatz man-space-before-4">L’articolo 5.20 (<i>Riesame</i>) prevede che le Parti, in vista di un’ulteriore liberalizzazione degli scambi di servizi, riesaminino periodicamente i loro elenchi di impegni specifici (allegato XIII) e l’elenco delle eccezioni alla clausola NPF (allegato IX).</p>
<p class="absatz man-space-before-4">L’articolo 5.21 (<i>Allegati</i>) elenca gli allegati di questo capitolo (allegati X–XV).</p>
<section id="lvl_5/lvl_5.6/lvl_5.6.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.6/lvl_5.6.1">5.6.1 Impegni specifici (art. 5.18 e allegato VIII)</a>
</h3>
<div class="collapseable">
<p class="absatzvor man-space-before-8">Gli impegni specifici riguardanti l’accesso al mercato e il trattamento nazionale nel settore degli scambi di servizi figurano in elenchi stilati dalle Parti. Analogamente al GATS, le Parti hanno assunto i loro impegni in base a elenchi positivi. Secondo questo approccio, una Parte si impegna a non applicare restrizioni riguardanti l’accesso al mercato e a non discriminare i prestatori di servizi e i servizi dell’altra Parte nei settori, nei sottosettori o nelle attività iscritti nell’elenco e per le modalità di fornitura dei servizi previste, tenendo conto delle condizioni e limitazioni iscritte nel proprio elenco in modo esplicito e trasparente. La mancanza di un settore nell’elenco di una Parte significa, quindi, che in quel settore la Parte non si è assunta alcun impegno.</p>
<p class="absatz man-space-before-4">Nel presente ALS la Thailandia ha esteso il suo livello d’impegno rispetto all’elenco vigente nell’ambito del GATS. A livello orizzontale questo Paese è tradizionalmente piuttosto chiuso agli investitori stranieri. Le partecipazioni straniere sono limitate e solitamente circoscritte a partecipazioni di minoranza. L’ALS consente ora agli investitori svizzeri di ottenere rapidamente un’autorizzazione per lo stabilimento di un’impresa, senza dover richiedere la licenza per gli stranieri prevista nella maggior parte dei settori. In settori importanti per la Svizzera – tra cui la riassicurazione transfrontaliera e i servizi di consulenza finanziaria, la gestione patrimoniale e i servizi industriali e di trasporto – la Thailandia ha assunto ulteriori impegni in determinati ambiti, impegnandosi inoltre a facilitare il soggiorno temporaneo dei viaggiatori d’affari incaricati di stabilire una presenza commerciale, nonché dei professionisti di vari settori, compresi quelli che forniscono servizi di installazione di macchinari e impianti. Questi aspetti sono in linea con le esigenze specifiche delle imprese svizzere.</p>
<p class="absatz man-space-before-4">Considerate le rimanenti barriere agli scambi e agli investimenti, l’ALS garantisce nella maggior parte dei settori la non discriminazione nei confronti dei principali concorrenti, perché gli impegni della Thailandia sono paragonabili a quelli che il Paese ha assunto nei confronti dei membri del RCEP. Si tratta del termine di confronto più rilevante nel settore dei servizi, in quanto copre i più importanti partner commerciali della Thailandia – ad eccezione degli Stati Uniti – che vantano già un rapporto privilegiato con il Paese asiatico<sup><a href="#fn-d7e1232" id="fnbck-d7e1232">35</a></sup>. Gli impegni della Thailandia oltrepassano il livello del RCEP in settori rilevanti per la Svizzera, ad esempio per alcuni servizi ingegneristici e industriali come i servizi tecnici di prova e di analisi, la consulenza aziendale, le telecomunicazioni e i servizi ambientali, i servizi turistici, alcuni servizi di trasporto marittimo e aereo nonché in relazione al soggiorno del personale qualificato. La Thailandia si riserva tuttavia il diritto di trattare in modo più favorevole gli Stati Uniti (trattato di amicizia) e gli Stati dell’ASEAN (integrazione regionale – analogamente a come la Svizzera menziona gli accordi bilaterali pertinenti con l’UE).</p>
<p class="absatz man-space-before-4">Anche la Svizzera ha esteso i suoi impegni di accesso al mercato rispetto all’elenco in vigore nell’ambito del GATS. Gli impegni assunti dal nostro Paese corrispondono ampiamente al livello di accesso al mercato convenuto in altri accordi di libero scambio – in particolare nell’accordo AELS-Indonesia – compresi alcuni impegni aggiuntivi nei confronti di persone che forniscono servizi di installazione e manutenzione di macchinari e impianti.</p>
<div class="footnotes"><p id="fn-d7e1232"><sup><a href="#fnbck-d7e1232">35</a></sup><sup></sup> Fonte: <i>WTO-OECD </i><i>Balanced Trade in Services dataset 2021</i>, consultabile all’indirizzo: <a href="https://www.wto.org/" target="_blank">
				www.wto.org
			</a> &gt; Resources &gt; Statistics &gt; Bulk download of trade datasets (stato: 13.1.2025).</p></div>
</div></section><section id="lvl_5/lvl_5.6/lvl_5.6.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.6/lvl_5.6.2">5.6.2 Allegato X sui servizi di telecomunicazione</a>
</h3>
<div class="collapseable">
<p class="absatzvor man-space-before-8">Per quanto riguarda i servizi di telecomunicazione, le norme specifiche che completano le disposizioni generali del capitolo 5 figurano nell’allegato X dell’Accordo. Queste norme supplementari si basano in ampia misura sul corrispondente documento di riferimento del GATS. L’allegato sui servizi di telecomunicazione fa già parte della maggior parte degli accordi di libero scambio dell’AELS.</p>
<p class="absatz man-space-before-4">L’articolo 1 (<i>Campo d’applicazione e definizioni</i>) riprende una serie di definizioni fondamentali dal testo di riferimento del GATS.</p>
<p class="absatz man-space-before-4">L’articolo 2 (<i>Misure di salvaguardia della concorrenza</i>) contiene disposizioni volte a prevenire le pratiche anticoncorrenziali (p. es. sovvenzioni trasversali illecite).</p>
<p class="absatz man-space-before-4">L’articolo 3 comprende norme minime per disciplinare <i>l’interconnessione</i> con prestatori di servizi che dominano il mercato. Questi ultimi sono tenuti a concedere agli altri prestatori di servizi l’interconnessione in maniera non discriminatoria e a prezzi che siano commisurati ai costi. Se gli operatori interessati non raggiungono un accordo sull’interconnessione, le autorità di regolamentazione devono provvedere alla composizione della controversia e, se necessario, fissare condizioni di interconnessione adeguate.</p>
<p class="absatz man-space-before-4">L’articolo 4 contiene, come il documento di riferimento del GATS, disposizioni sul <i>servizio universale</i> in base alle quali ogni Parte definisce il tipo di servizio universale che intende mantenere. L’articolo dispone inoltre che le misure relative al servizio universale non devono incidere sulla concorrenza.</p>
<p class="absatz man-space-before-4">L’articolo 5 (<i>Procedura di autorizzazione</i>) definisce un calendario per le procedure non discriminatorie e trasparenti relative al rilascio delle autorizzazioni.</p>
<p class="absatz man-space-before-4">L’articolo 6 (<i>Autorità di regolamentazione delle telecomunicazioni</i>) mira a garantire l’indipendenza di queste autorità. L’articolo 7 dispone che l’assegnazione delle <i>risorse limitate</i> (comprese le frequenze) avvenga in modo trasparente e non discriminatorio.</p>
</div></section><section id="lvl_5/lvl_5.6/lvl_5.6.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.6/lvl_5.6.3">5.6.3 Allegato XI sulla circolazione di persone fisiche che forniscono servizi</a>
</h3>
<div class="collapseable">
<p class="absatzvor man-space-before-8">Questo allegato costituisce già parte integrante della maggior parte degli accordi di libero scambio conclusi dall’AELS. In aggiunta alle disposizioni pertinenti dell’OMC, l’allegato definisce una serie di norme specifiche applicabili alla circolazione transfrontaliera di persone fisiche che forniscono servizi.</p>
<p class="absatz man-space-before-4">Come spiegato all’articolo 1 (<i>Campo d’applicazione</i>), queste norme si applicano alle misure nazionali relative alle categorie di persone iscritte nell’elenco di impegni. I <i>principi generali</i> enunciati dall’articolo 2 prevedono che l’ingresso e il soggiorno temporaneo di persone fisiche siano agevolati conformemente agli impegni specifici delle Parti.</p>
<p class="absatz man-space-before-4">L’articolo 3 (<i>Flusso di informazioni</i>) disciplina la messa a disposizione di informazioni concernenti in particolare i visti, i permessi di lavoro, i documenti necessari, i requisiti, le modalità di presentazione delle domande, la procedura e i permessi d’ingresso e di soggiorno temporaneo, nonché i permessi di lavoro e il rinnovo dei permessi di soggiorno temporaneo. Tutte queste informazioni devono essere pubblicamente accessibili.</p>
<p class="absatz man-space-before-4">L’articolo 4 disciplina le modalità delle <i>procedure di domanda rapide</i> per l’ottenimento di un’autorizzazione d’ingresso o di soggiorno temporaneo (p. es. notifica al richiedente, rilascio di informazioni sullo stato della domanda, motivazione scritta di un annullamento o del rifiuto dell’autorizzazione nonché tasse).</p>
</div></section><section id="lvl_5/lvl_5.6/lvl_5.6.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.6/lvl_5.6.4">5.6.4 Allegato XII sui servizi di trasporto marittimo</a>
</h3>
<div class="collapseable">
<p class="absatzvor man-space-before-8">Come indicato all’articolo 1 (<i>Campo d’applicazione</i>), questo allegato definisce una serie di norme specifiche per il trasporto marittimo e i servizi connessi che oltrepassano il regime pertinente dell’OMC.</p>
<p class="absatz man-space-before-4">L’articolo 2 e la scheda allegata all’elenco degli impegni contengono le <i>definizioni</i> essenziali. Per quanto riguarda l’accesso al mercato, sono determinanti le definizioni contenute nella scheda allegata.</p>
<p class="absatz man-space-before-4">L’articolo 3 (<i>Accesso non discriminatorio al mercato</i>) stabilisce che le Parti si accordano su base reciproca un accesso illimitato ai mercati dei servizi di trasporto marittimo definiti nell’ALS. L’obiettivo è vietare in modo mirato certe misure che potrebbero limitare l’accesso al mercato in questo settore, come ad esempio misure concernenti l’accesso ai servizi portuali, al trasporto di collettame o di container vuoti o altre restrizioni alle tipologie di trasporto multimodale. Nel suo elenco di impegni, la Svizzera ha inserito alcune riserve che tengono conto delle limitazioni all’accesso al mercato mantenute nella sua legislazione (p. es. riguardo al diritto di bandiera).</p>
<p class="absatz man-space-before-4">L’articolo 4 (<i>Applicabilità delle leggi nazionali</i>) precisa che le navi e i membri dei rispettivi equipaggi devono rispettare le leggi locali delle altre Parti.</p>
<p class="absatz man-space-before-4">L’articolo 5 (<i>Riconoscimento dei documenti di bordo</i>) stabilisce che le Parti sono tenute a riconoscere i documenti di bordo delle navi delle altre Parti, sempre che corrispondano alle convenzioni internazionali pertinenti.</p>
<p class="absatz man-space-before-4">L’articolo 6 (<i>Documenti di identità, ingresso e transito dei membri dell’equipaggio</i>) prevede che le Parti riconoscano i documenti validi del personale marittimo al fine di agevolare la fornitura di servizi internazionali di trasporto marittimo. Se sulle navi di una Parte sono impiegati cittadini di una parte terza, i documenti di identità in questione sono quelli della parte terza. Questo articolo stabilisce inoltre che ai membri dell’equipaggio della nave di un’altra Parte sia accordato il permesso d’ingresso temporaneo, ad esempio per scendere a terra, o d’ingresso a scopo d’imbarco, fermo restando che le Parti si riservano il diritto di rifiutare l’ingresso o il soggiorno a persone indesiderate.</p>
<p class="absatz man-space-before-4">L’articolo 7 (<i>Reclutamento e formazione</i>) disciplina la possibilità di istituire agenzie per il collocamento di personale nel territorio di un’altra Parte nonché gli aspetti relativi al sostegno finanziario del personale marittimo a scopi di formazione. La Svizzera non si è però impegnata a rispettare l’articolo 7 perché questo avrebbe significato accordare concessioni incompatibili con la propria legislazione. Di conseguenza, non ha assunto impegni di accesso al mercato in questo settore.</p>
<p class="absatz man-space-before-4">L’articolo 8 stabilisce che le <i>condizioni di lavoro e di assunzione</i> dei marittimi sulle navi delle altre Parti devono essere conformi alle convenzioni internazionali e che le loro condizioni di assunzione devono essere fissate nei rispettivi contratti di lavoro. Le Parti sono inoltre tenute a riconoscere le condizioni di assunzione e di lavoro del personale marittimo delle altre Parti.</p>
<p class="absatz man-space-before-4">Gli articoli 9 (<i>Norme su conflitti del lavoro</i>) e 10 (<i>Assistenza giudiziaria in caso di reati commessi a bordo da membri dell’equipaggio</i>) stabiliscono quali sono il tribunale competente e le procedure in caso di reati comprovati o presunti commessi sulle navi. Le Parti sono inoltre tenute a eseguire in modo rapido e adeguato eventuali indagini relative a simili avvenimenti.</p>
</div></section><section id="lvl_5/lvl_5.6/lvl_5.6.5"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.6/lvl_5.6.5">5.6.5 Allegato XIII sui servizi finanziari</a>
</h3>
<div class="collapseable">
<p class="absatzvor man-space-before-8">Per tenere debitamente conto delle specificità del settore finanziario, le disposizioni generali del capitolo 5 sono integrate da disposizioni specifiche, che figurano nell’allegato XIII.</p>
<p class="absatz man-space-before-4">L’articolo 1 (<i>Campo d’applicazione e definizioni</i>) comprende le eccezioni relative alla politica monetaria e al sistema di sicurezza sociale e definisce la terminologia corrispondente (servizi bancari, assicurativi e d’investimento) ripresa dall’allegato corrispondente del GATS.</p>
<p class="absatz man-space-before-4">L’articolo 2 (<i>Accesso al mercato per nuovi servizi finanziari</i>) stabilisce che i nuovi servizi finanziari offerti sul territorio di un’altra Parte possono essere offerti in modo non discriminatorio sul proprio territorio purché la Parte interessata si sia assunta un impegno specifico relativo al settore dei servizi finanziari in questione. Se la Parte interessata prevede una procedura di autorizzazione, questa procedura deve essere conforme ai termini e ai principi stabiliti nel presente allegato.</p>
<p class="absatz man-space-before-4">A norma degli articoli 3 (<i>Sistemi di pagamento e compensazione</i>) e 4 (<i>organismi di autoregolamentazione</i>), le Parti devono consentire ai prestatori di servizi finanziari delle altre Parti di partecipare in modo non discriminatorio ai sistemi pubblici di pagamento e compensazione, alle agevolazioni creditizie ufficiali, agli organismi di autoregolamentazione, alle borse valori o ad altre organizzazioni necessarie per la fornitura di servizi finanziari. Queste disposizioni sono fondate sul Memorandum d’intesa dell’OMC sugli impegni nel settore dei servizi finanziari, in base al quale la Svizzera ha assunto i suoi impegni nell’ambito del GATS.</p>
<p class="absatz man-space-before-4">Per quanto riguarda la <i>trasparenza</i> (art. 5), ad esempio, le autorità competenti delle Parti devono – su richiesta delle persone interessate – fornire consulenza sui requisiti e le procedure di autorizzazione. All’articolo 6 (<i>Procedure di domanda rapide</i>) le Parti si impegnano a trattare rapidamente le richieste di autorizzazione per la fornitura di servizi finanziari. Se tutti i requisiti sono soddisfatti, devono rilasciare le autorizzazioni richieste, di norma entro sei mesi dalla presentazione della domanda.</p>
<p class="absatz man-space-before-4">Gli articoli 7 (<i>Regolamentazione interna</i>) e 8 (<i>misure prudenziali</i>) disciplinano le misure prudenziali delle Parti. Rispetto alle disposizioni dell’allegato del GATS sui servizi finanziari, queste misure sono però più equilibrate, perché vanno applicate secondo il principio della proporzionalità e non possono limitare gli scambi di servizi né essere adottate come strumento per eludere gli impegni assunti con il presente Accordo.</p>
<p class="absatz man-space-before-4">Analogamente al Memorandum d’intesa dell’OMC sugli impegni nel settore dei servizi finanziari, anche l’articolo 9 prevede che i fornitori di servizi finanziari abbiano la facoltà di <i>trattare e divulgare informazioni</i>, il che consente loro di trasferire i dati necessari per lo svolgimento delle loro attività quotidiane, nel rispetto delle disposizioni di legge sulla protezione dei dati personali.</p>
</div></section><section id="lvl_5/lvl_5.6/lvl_5.6.6"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.6/lvl_5.6.6">5.6.6 Allegato XIV sulla regolamentazione interna</a>
</h3>
<div class="collapseable">
<p class="absatzvor man-space-before-8">L’allegato sulla regolamentazione interna replica le «<i>Discipline sulla regolamentazione interna dei servizi</i>» stabilite nei negoziati plurilaterali conclusi nel 2021 nell’ambito dell’OMC. Queste norme sono state adottate da oltre 70 membri dell’OMC e sono entrate in vigore per la Svizzera il 27 febbraio 2024 sotto forma di impegni aggiuntivi ai sensi dell’articolo XVIII del GATS<sup><a href="#fn-d7e1376" id="fnbck-d7e1376">36</a></sup>. Gli Stati dell’AELS e la Thailandia, che hanno adottato queste discipline plurilaterali, si impegnano ad applicarle reciprocamente ai servizi contemplati dal presente Accordo (cfr. art. 5.7 par. 5). L’allegato specifica alcuni aspetti degli impegni previsti dall’articolo 5.7 relativamente alla regolamentazione interna. È formulato in modo tale da offrire alle autorità competenti una grande flessibilità attuativa, al fine di tenere conto delle particolarità delle rispettive alla regolamentazioni.</p>
<p class="absatz man-space-before-4">Le norme generali contenute nell’allegato riguardano le procedure e i requisiti di autorizzazione, i criteri di qualificazione e le norme tecniche (art. 1, <i>Campo d’applicazione</i>). L’obiettivo è garantire la chiarezza, la trasparenza e la certezza giuridica delle procedure, tenendo conto della diversità delle normative applicabili. In sostanza queste norme riguardano la trasparenza (art. 10, <i>Pubblicazione e informazioni disponibili</i>, art. 13, <i>Norme tecniche</i>), la prevedibilità (art. 3, <i>Scadenze per la presentazione delle domand</i>e, art. 5, <i>Trattamento delle domande</i>, art. 7, <i>Valutazione delle qualifiche</i>) e la qualità delle prescrizioni (art. 2, <i>Presentazione delle domande </i>a un’unica autorità, art. 4, <i>Domande elettroniche e accettazione di copie</i>, art. 6, <i>Tariffe </i>ragionevoli, art. 9, Indipendenza delle autorità, art. 11, <i>Possibilità di fornire commenti e informazioni</i> prima dell’entrata in vigore, art. 14, <i>Elaborazione delle misure</i>). Le parti promuovono inoltre il dialogo (art. 8, <i>Riconoscimento</i>, art. 12, <i>Organi d’informazione</i>).</p>
<p class="absatz man-space-before-4">Le norme sui servizi finanziari figurano in una sezione separata (<i>sezione 2</i>), ma dal tenore è identico, ad eccezione dell’omissione degli articoli sulla presentazione delle domande, sul riconoscimento e sulle norme tecniche, che sono trattati in un altro punto dell’allegato in questione (v. n. 5.6.5). Inoltre, le norme sulla pubblicazione e sulle tariffe saranno adeguate alle circostanze settoriali.</p>
<div class="footnotes"><p id="fn-d7e1376"><sup><a href="#fnbck-d7e1376">36</a></sup><sup></sup> Gli impegni in questione sono consultabili all’indirizzo: <a href="https://www.seco.admin.ch/seco/it/home.html" target="_blank">
				www.seco.admin.ch
			</a> &gt; Economia esterna &amp; cooperazione economica &gt; Relazioni economiche &gt; Commercio di servizi &gt; OMC/AGCS &gt; Supplemento 5 all’elenco degli impegni della Svizzera (GATS/SC/83/Suppl.5).</p></div>
</div></section><section id="lvl_5/lvl_5.6/lvl_5.6.7"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.6/lvl_5.6.7">5.6.7 Allegato XV sul turismo e sui servizi di viaggio</a>
</h3>
<div class="collapseable">
<p class="absatzvor man-space-before-8">Questo allegato sui servizi turistici e di viaggio (art. 1, <i>Campo d’applicazione</i>) è già stato integrato in forma analoga negli accordi tra l’AELS e, rispettivamente, la Turchia e l’Indonesia. L’obiettivo è migliorare le condizioni quadro per il settore del turismo, che riveste una particolare importanza negli scambi bilaterali tra la Thailandia e la Svizzera in entrambe le direzioni. L’allegato contiene disposizioni parzialmente basate su strumenti internazionali esistenti, tra cui il Codice mondiale di etica del turismo dell’Organizzazione mondiale del turismo<sup><a href="#fn-d7e1428" id="fnbck-d7e1428">37</a></sup>.</p>
<p class="absatz man-space-before-4">L’articolo 2 (<i>Circolazione dei turisti</i>) stabilisce che i turisti possono viaggiare liberamente al di fuori del proprio territorio e che, nel rispetto delle leggi e regolamentazioni nazionali, possono muoversi liberamente nei rispettivi Paesi. Devono inoltre poter accedere ai siti turistici e culturali.</p>
<p class="absatz man-space-before-4">L’articolo 3 prevede che le Parti si scambiano informazioni sui meccanismi esistenti per il <i>rimpatrio dei turisti in caso di fallimento</i> o insolvenza dell’operatore turistico.</p>
<p class="absatz man-space-before-4">L’articolo 4 (<i>Restrizioni valutarie</i>) vieta alle Parti di limitare la quantità di denaro che i turisti possono utilizzare a titolo di spese private durante i loro viaggi. Sono fatte salve le restrizioni o gli obblighi di dichiarazione del denaro contante.</p>
<p class="absatz man-space-before-4">L’articolo 5 stabilisce che i <i>dati personali</i> dei turisti delle altre Parti, archiviati elettronicamente o in altro modo, siano trattati con un adeguato livello di confidenzialità.</p>
<p class="absatz man-space-before-4">L’articolo 6 riguarda <i>gli avvisi ai viaggiatori e le informazioni sulla sicurezza</i> relative ai viaggi. Stabilisce i principi per la formulazione degli avvisi di viaggio ufficiali per i viaggiatori che si recano in un’altra Parte. Gli avvisi riguardanti un’altra Parte devono essere specifici e, su richiesta di tale Parte, verificati ed eventualmente adeguati.</p>
<p class="absatz man-space-before-4">L’articolo 7 (<i>Lettere di credito</i>) dispone che il trattamento nazionale si applichi alle lettere di credito che una Parte può eventualmente richiedere alle agenzie di viaggio o agli operatori turistici.</p>
<p class="absatz man-space-before-4">L’articolo 8 dispone che le Parti si impegnino a <i>gestire le infrastrutture e i siti turistici</i> in modo da proteggere, tra l’altro, il patrimonio archeologico, nonché le specie e i paesaggi minacciati e le aree sensibili. Le Parti incoraggiano i privati che possiedono beni culturali e monumenti nel proprio territorio a renderli pubblicamente accessibili.</p>
<p class="absatz man-space-before-4">All’articolo 9 (<i>Accesso ai servizi</i>) le Parti si impegnano a garantire che i turisti delle altre Parti possano accedere rapidamente ai servizi pubblici locali, eventualmente prevedendo a tale scopo tariffe applicabili ai turisti.</p>
<p class="absatz man-space-before-4">L’articolo 10 (<i>Responsabilità nel turismo</i>) riconosce l’importanza delle iniziative volte a migliorare l’informazione e la responsabilità dei turisti e dei professionisti del turismo per quanto riguarda, tra l’altro, la religione e i costumi locali, l’ambiente e i beni culturali, il rispetto delle leggi locali e la protezione delle vittime di abusi.</p>
<p class="absatz man-space-before-4">Gli articoli 11 (<i>Cooperazione</i>), 12 (<i>Pubblicità e promozione del turismo</i>), 13 (<i>Formazione e sviluppo delle capacità</i>) e 14 (<i>Operatori e manager turistici</i>) definiscono varie forme di cooperazione volontaria e di scambio di informazioni ed esperienze che potrebbero essere prese in considerazione dalle Parti nel settore del turismo.</p>
<div class="footnotes"><p id="fn-d7e1428"><sup><a href="#fnbck-d7e1428">37</a></sup><sup></sup> Consultabile all’indirizzo: <a href="https://www.unwto.org/" target="_blank">
				www.unwto.org
			</a> &gt; What we do &gt; Ethics, Culture &amp; Social Responsibility &gt;<b> </b>Global Code of Ethics for Tourism (stato: 15.5.2025).</p></div>
</div></section><div class="footnotes"><p id="fn-d7e1147"><sup><a href="#fnbck-d7e1147">34</a></sup><sup></sup> <a href="https://fedlex.data.admin.ch/eli/cc/1995/2117_2117_2117" target="_blank">RS <b>0.632.20</b></a>, allegato 1B</p></div>
</div></section><section id="lvl_5/lvl_5.7"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.7">5.7 Capitolo 6<br>Investimenti</a>
</h2>
<div class="collapseable">
<section id="lvl_5/lvl_5.7/lvl_5.7.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.7/lvl_5.7.1">5.7.1 Disposizioni del capitolo (art. 6.1–6.14)</a>
</h3>
<div class="collapseable">
<p class="absatzvor man-space-before-8">A complemento del capitolo 5 (Scambi di servizi, v. n. 5.6), il capitolo 6 (Investimenti) autorizza gli investitori di una Parte a costituire o rilevare un’impresa nell’altra Parte, nei settori diversi da quello dei servizi, alle stesse condizioni vigenti per gli investitori nazionali (cosiddetto <i>establishment</i>). Il capitolo mira ad aumentare la certezza del diritto e la trasparenza delle attività di investimento internazionali elencando tutte le riserve sul trattamento nazionale negli elenchi delle riserve (liste negative) dell’allegato XVI dell’Accordo.</p>
<p class="absatz man-space-before-4">Le disposizioni sugli stabilimenti contenute nei capitoli 5 (Scambi di servizi) e 6 (Investimenti) integrano l’Accordo bilaterale del 17 novembre 1997<sup><a href="#fn-d7e1501" id="fnbck-d7e1501">38</a></sup> tra la Confederazione Svizzera e il Regno di Thailandia concernente la promozione e la protezione reciproca degli investimenti. Questo accordo disciplina la fase successiva allo stabilimento (cosiddetta <i>post-establishment</i>). Insieme al presente ALS, i due accordi coprono l’intero ciclo di un investimento: dall’accesso al mercato, allo sfruttamento dell’investimento fino alla sua liquidazione.</p>
<p class="absatz man-space-before-4">L’articolo 6.1 (<i>Portata e campo d’applicazione</i>) stabilisce che le disposizioni del capitolo si applicano alle presenze commerciali in tutti i settori ad eccezione di quelli dei servizi. In questi ultimi settori gli investimenti sono disciplinati dalle diposizioni sulla modalità di fornitura «presenza commerciale» del capitolo sugli scambi di servizi (cfr. n. 5.6). Le misure nel settore degli appalti pubblici e le sovvenzioni sono escluse dal campo d’applicazione.</p>
<p class="absatz man-space-before-4">L’articolo 6.2 elenca le principiali <i>definizioni</i>, che si ispirano a quelle del GATS.</p>
<p class="absatz man-space-before-4">L’articolo 6.3 (<i>Trattamento nazionale</i>) dispone che gli investitori delle Parti hanno il diritto di costituire o acquistare un’impresa in un’altra Parte alle stesse condizioni vigenti per gli investitori nazionali. Il principio del trattamento nazionale copre la costituzione, l’acquisizione e la gestione non soltanto di imprese con personalità giuridica, vale a dire persone giuridiche, ma anche di filiali o rappresentanze (cfr. art. 6.2). Il capitolo si applica a imprese che sono state costituite secondo la legislazione di una Parte e che esercitano un’attività economica sostanziale sul territorio di tale Parte.</p>
<p class="absatz man-space-before-4">L’articolo 6.4 (<i>Riserve</i>) disciplina le riserve al principio del trattamento nazionale (disparità di trattamento tra investitori nazionali e stranieri). Queste deroghe sono consentite solo per le misure e i settori economici inclusi negli elenchi delle riserve delle Parti (liste negative) dell’allegato XVI dell’ALS (art. 6.4 par. 1). L’iscrizione a posteriori di una nuova riserva nell’elenco negativo è ammessa soltanto se il livello d’impegno generale della Parte interessata previsto dall’allegato XVI o dall’Accordo non venga ridotto. È inoltre necessario informare le altre Parti e, su loro richiesta, consultarle (art. 6.4 par. 3).</p>
<p class="absatz man-space-before-4">A norma dell’articolo 6.5, un investitore e il suo <i>personale in posizioni chiave</i> (p. es. dirigenti, consulenti ed esperti) possono entrare e soggiornare temporaneamente nel territorio di un’altra Parte. È espressamente fatta salva la legislazione nazionale delle Parti, per cui questa disposizione non comporta per la Svizzera nessun obbligo ulteriore rispetto alla propria legislazione.</p>
<p class="absatz man-space-before-4">All’articolo 6.6 (<i>Diritto di legiferare</i>), le Parti riaffermano il diritto di adottare misure non discriminatorie nell’interesse pubblico, in particolare per motivi di salute, sicurezza e protezione dell’ambiente (art. 6.6, par. 1). Le Parti si impegnano inoltre a non rinunciare a misure di protezione della salute, della sicurezza o dell’ambiente né ad allentarle allo scopo di attrarre investimenti stranieri (art. 6.6 par. 2).</p>
<p class="absatz man-space-before-4">L’articolo 6.7 (<i>Pagamenti e trasferimenti</i>) si riferisce alle presenze commerciali in settori diversi da quello dei servizi e prevede la libertà di movimento dei capitali e dei pagamenti, fatte salve le circostanze di cui all’articolo 6.8 sulle restrizioni a salvaguardia della bilancia dei pagamenti. Un’eccezione è stata avanzata dalla Tailandia per quanto riguarda le misure che il Paese adotta o mantiene in essere per ragioni storiche per prevenire la speculazione sulla sua valuta (art. 6.7 par. 1). Tali transazioni devono essere possibili a prezzi di mercato e in qualsiasi valuta liberamente convertibile, compreso il franco svizzero (art. 6.7 par. 2). Il paragrafo 3 elenca alcune misure legittime che possono limitare i pagamenti e i trasferimenti e specifica che la libertà di movimento dei capitali e dei pagamenti non pregiudica l’applicazione equa, non discriminatoria e in buona fede delle leggi nazionali, ad esempio per quanto riguarda le società insolventi. Il paragrafo 4 chiarisce che le uniche ragioni che giustificano l’adozione di una restrizione delle transazioni di capitale incompatibili con gli obblighi specifici del capitolo 6 sono le misure richieste dal Fondo Monetario Internazionale o quelle conformi all’articolo 6.8.</p>
<p class="absatz man-space-before-4">L’articolo 6.8 statuisce che le <i>restrizioni a salvaguardia della bilancia dei pagamenti</i> possono essere imposte soltanto in caso di gravi difficoltà, reali o imminenti, in materia di bilancia dei pagamenti e di posizione finanziaria esterna. La disposizione corrisponde alle disposizioni materiali del corrispondente articolo XII del GATS.</p>
<p class="absatz man-space-before-4">All’articolo 6.9 le Parti prevedono la possibilità di tenere <i>consultazioni sulle sovvenzioni</i>, anche se sono escluse dal campo d’applicazione (cfr. art. 6.1 par. 3). L’articolo, basato sul GATS, è stato adeguato al contesto bilaterale.</p>
<p class="absatz man-space-before-4">Gli articoli 6.10 (<i>Eccezioni generali</i>) e 6.11 (<i>Eccezioni in materia di sicurezza</i>) stabiliscono che le regole degli articoli XIV e XIV<sup>bis</sup> del GATS e XX e XXI<sup>bis</sup> del GATT (1994) si applicano alle consuete eccezioni relative al mantenimento dell’ordine pubblico e alla salvaguardia della sicurezza. Per quanto riguarda le eccezioni generali, una nota a piè di pagina specifica che le misure ambientali necessarie a proteggere gli interessi predominanti riconosciuti dal GATS unitamente alla conservazione delle risorse esauribili rientrano nelle eccezioni, il che è una prassi generalmente accettata che non influisce sul livello d’impegno.</p>
<p class="absatz man-space-before-4">L’articolo 6.12 prevede un <i>riesame</i> periodico del presente capitolo al fine di sviluppare ulteriormente gli impegni delle Parti nell’ambito del Comitato misto. Le Parti devono anche riesaminare le loro riserve elencate nell’allegato XVI dell’ALS in vista di un’eventuale riduzione o eliminazione. Se, per quanto riguarda le misure di cui all’articolo 6.3 (<i>Trattamento nazionale</i>), una Parte offre un trattamento più favorevole agli investitori di una parte terza in un accordo concluso dopo la firma del presente ALS, essa deve, su richiesta di un’altra Parte, negoziare immediatamente con quest’ultima un accordo che le assicuri un trattamento non meno favorevole.</p>
<p class="absatz man-space-before-4">L’articolo 6.13 prevede la possibilità di una cooperazione tra le Parti per <i>promuovere gli investimenti</i>, sotto forma di identificazione di opportunità per gli investimenti esteri o di uno scambio reciproco di informazioni su attività di promozione degli investimenti.</p>
<p class="absatz man-space-before-4">All’articolo 6.14 (<i>Facilitazione degli investimenti</i>) le Parti si impegnano a facilitare gli investimenti sulla base delle rispettive legislazioni nazionali. Ciò può comprendere la promozione di condizioni quadro favorevoli agli investimenti, la semplificazione delle procedure per le richieste di investimento nonché l’offerta di informazioni, supporto e consulenza agli investitori.</p>
<div class="footnotes"><p id="fn-d7e1501"><sup><a href="#fnbck-d7e1501">38</a></sup><sup></sup> <a href="https://fedlex.data.admin.ch/eli/cc/2002/341" target="_blank">RS <b>0.975.274.5</b></a></p></div>
</div></section><section id="lvl_5/lvl_5.7/lvl_5.7.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.7/lvl_5.7.2">5.7.2 Elenchi di riserve (art. 6.4 e allegato XVI)</a>
</h3>
<div class="collapseable">
<p class="absatzvor man-space-before-8">Come di consueto, le riserve sul trattamento nazionale figurano in elenchi elaborati individualmente dalle Parti. Gli impegni assunti dalla Svizzera nei confronti della Thailandia corrispondono sostanzialmente al livello d’impegno già assunto in accordi precedenti. Le riserve riguardano l’acquisto di terreni, i requisiti di residenza secondo il diritto societario, il monopolio del sale (estrazione e produzione di sale) e il settore energetico. La Svizzera avanza inoltre una riserva per quanto concerne un meccanismo generale di notifica e controllo applicato agli investimenti esteri sul proprio territorio. Anche se il Consiglio federale ha elaborato per il Parlamento un meccanismo compatibile con gli obblighi di diritto internazionale, la riserva garantisce alla Svizzera la necessaria flessibilità.</p>
<p class="absatz man-space-before-4">Nei confronti dell’AELS la Thailandia assume un livello d’impegno il più ampio mai concesso a un partner di libero scambio nel settore dell’industria manifatturiera. Questo permette agli investitori dell’AELS di avere un accesso preferenziale ai settori che il Paese ha liberalizzato e che figurano nel suo elenco di riserve, consentendo loro di acquistare fino al cento per cento del capitale di una società. Tra questi ce ne sono di importanti per la Svizzera, quali la produzione di alimenti, prodotti tessili, dispositivi elettronici, elettrici e medici, macchinari e mezzi di trasporto. Tuttavia, la Thailandia avanza ampie riserve settoriali per quanto riguarda l’agricoltura e la silvicoltura, la pesca, l’estrazione di materie prime e l’energia. A queste si aggiungono diverse riserve orizzontali, come l’acquisizione e lo sfruttamento di terreni, le condizioni previste dal <i>Foreign Business Act</i> (p. es. i requisiti minimi di capitale per un investimento), la privatizzazione di imprese statali e la sicurezza nazionale (diritto d’urgenza).</p>
<p class="absatz man-space-before-4">La regolamentazione nazionale thailandese vieta agli investitori stranieri di investire in molti settori primari. Le riserve corrispondono a quelle che la Thailandia ha espresso anche in altri accordi internazionali, come il RCEP. Tuttavia, nel settore manifatturiero il livello d’impegno assunto dalla Thailandia nei confronti dell’AELS oltrepassa quello del RCEP. Questo vale, ad esempio, per il settore chimico e della produzione di apparecchiature mediche, ma anche di strumenti ottici e di precisione. Gli impegni presi sono comunque inferiori a quelli contratti da altri partner nei confronti degli Stati dell’AELS, per cui questi ultimi hanno concordato con la Thailandia una clausola della nazione più favorita. Questa offre a una Parte la possibilità di intavolare dei negoziati per ottenere il pari trattamento dei propri investitori qualora, dopo la firma del presente ALS, una Parte conceda un trattamento più favorevole agli investitori di una parte terza relativamente alle misure di cui all’articolo 6.3 (cfr. art. 6.12). Questa clausola è particolarmente importante perché garantisce condizioni di parità rispetto all’UE – con cui la Thailandia sta negoziando un accordo di libero scambio – e al Regno Unito.</p>
</div></section>
</div></section><section id="lvl_5/lvl_5.8"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.8">5.8 Capitolo 7<br>Proprietà intellettuale</a>
</h2>
<div class="collapseable">
<section id="lvl_5/lvl_5.8/lvl_5.8.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.8/lvl_5.8.1">5.8.1 Disposizioni del capitolo (art. 7.1)</a>
</h3>
<div class="collapseable">
<p class="absatzvor man-space-before-8">All’articolo 7.1 le Parti si impegnano a garantire una <i>protezione della proprietà intellettuale</i> adeguata, efficace e non discriminatoria.</p>
<p class="absatz man-space-before-4">Rispetto alle norme minime multilaterali previste dall’Accordo dell’OMC del 15 aprile 1994<sup><a href="#fn-d7e1598" id="fnbck-d7e1598">39</a></sup> sugli aspetti dei diritti di proprietà intellettuale attinenti al commercio (Accordo TRIPS), l’ALS con la Thailandia migliora in alcuni punti determinati standard di protezione e aumenta la certezza del diritto e la visibilità delle clausole di salvaguardia. L’ALS rende più prevedibile la tutela dei diritti di proprietà intellettuale e contribuisce quindi a migliorare le condizioni quadro per il commercio di prodotti e servizi innovativi.</p>
<p class="absatz man-space-before-4">L’articolo 7.1 conferma che i principi del trattamento nazionale e della nazione più favorita si applicano anche nel quadro delle relazioni di libero scambio conformemente alle disposizioni pertinenti dell’Accordo TRIPS.</p>
<p class="absatz man-space-before-4">L’articolo prevede inoltre che le questioni relative all’applicazione e all’attuazione delle disposizioni sulla proprietà intellettuale possano essere discusse e risolte in un secondo momento.</p>
<div class="footnotes"><p id="fn-d7e1598"><sup><a href="#fnbck-d7e1598">39</a></sup><sup></sup> <a href="https://fedlex.data.admin.ch/eli/cc/1995/2117_2117_2117" target="_blank">RS <b>0.632.20</b></a>, allegato 1C</p></div>
</div></section><section id="lvl_5/lvl_5.8/lvl_5.8.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.8/lvl_5.8.2">5.8.2 Disposizioni dell’allegato XVII</a>
</h3>
<div class="collapseable">
<p class="absatzvor man-space-before-8">L’allegato XVII disciplina tutte le norme di protezione sostanziali relative ai diversi settori della proprietà intellettuale (art. 1–12). In alcuni punti oltrepassano il livello di protezione garantito dall’Accordo TRIPS. L’allegato disciplina anche gli standard minimi per le procedure di registrazione e concessione (art. 13) e i principi d’esecuzione della legge per via amministrativa, civile e penale (art. 14–22). Viene infine concordata una cooperazione bilaterale nel settore della proprietà intellettuale (art. 23).</p>
<p class="absatz man-space-before-4">Secondo l’articolo 1 (<i>Campo d’applicazione</i>), per «proprietà intellettuale» si intendono in particolare i seguenti diritti immateriali: diritti d’autore, compresi i diritti di protezione affini (diritti degli artisti interpreti, dei produttori di supporti audio e audiovisivi e degli organismi di diffusione), marchi per prodotti e servizi, indicazioni geografiche, design, brevetti, varietà vegetali, layout (topografie) di circuiti integrati e informazioni confidenziali. Infine, rientrano in questo campo d’applicazione anche le indicazioni di provenienza. Secondo l’articolo 1, i diritti d’autore riguardano anche i programmi informatici, le raccolte di dati nonché le indicazioni geografiche, che comprendono le denominazioni d’origine.</p>
<p class="absatz man-space-before-4">All’articolo 2 (<i>Trattati internazionali</i>) le Parti confermano gli impegni assunti in virtù dei diversi trattati internazionali sulla proprietà intellettuale a cui hanno aderito: l’Accordo TRIPS, la Convenzione di Parigi del 1883 per la protezione della proprietà industriale riveduta a Stoccolma il 14 luglio 1967<sup><a href="#fn-d7e1626" id="fnbck-d7e1626">40</a></sup> (Convenzione di Parigi), la Convenzione di Berna del 1886 per la protezione delle opere letterarie e artistiche riveduta a Parigi il 24 luglio 1971<sup><a href="#fn-d7e1637" id="fnbck-d7e1637">41</a></sup>, il Trattato di cooperazione in materia di brevetti del 1970<sup><a href="#fn-d7e1648" id="fnbck-d7e1648">42</a></sup>, il Protocollo del 1989<sup><a href="#fn-d7e1659" id="fnbck-d7e1659">43</a></sup> relativo all’Accordo di Madrid per la registrazione internazionale dei marchi nonché il Trattato di Marrakech del 2013<sup><a href="#fn-d7e1671" id="fnbck-d7e1671">44</a></sup> volto a facilitare l’accesso alle opere pubblicate per le persone non vedenti, con disabilità visive o con altre difficoltà nella lettura di testi a stampa.</p>
<p class="absatz man-space-before-4">Le Parti si impegnano inoltre a rispettare le disposizioni materiali dei seguenti accordi o ad aderirvi: l’Accordo di Nizza del 1957 sulla classificazione internazionale dei prodotti e dei servizi ai fini della registrazione dei marchi, riveduto a Ginevra il 13 maggio 1977<sup><a href="#fn-d7e1684" id="fnbck-d7e1684">45</a></sup>, e il Trattato OMPI del 1996<sup><a href="#fn-d7e1695" id="fnbck-d7e1695">46</a></sup> sul diritto d’autore.</p>
<p class="absatz man-space-before-4">Inoltre, le Parti dichiarano di voler aderire all’Atto di Ginevra del 1952 relativo all’Accordo dell’Aja del 1999<sup><a href="#fn-d7e1708" id="fnbck-d7e1708">47</a></sup> concernente la registrazione internazionale dei disegni e modelli industriali nonché al Trattato OMPI del 1996<sup><a href="#fn-d7e1719" id="fnbck-d7e1719">48</a></sup> sulle interpretazioni ed esecuzioni e sui fonogrammi.</p>
<p class="absatz man-space-before-4">Secondo l’articolo 3 (<i>Proprietà intellettuale e sanità pubblica</i>), la Dichiarazione di Doha del 14 novembre 2001 sull’Accordo TRIPS e sulla sanità pubblica e la modifica dell’Accordo TRIPS approvata il 6 dicembre 2005 dal Consiglio generale dell’OMC sono fatte salve rispetto alle disposizioni dell’allegato XVII (par. 1). Le Parti riconfermano inoltre di poter adottare misure per proteggere l’interesse pubblico o la salute pubblica in conformità alle decisioni adottate dai membri dell’OMC sull’Accordo TRIPS (par. 2) e che nulla impedisce loro di prendere misure per proteggere la salute pubblica e promuovere l’accesso ai prodotti medici in conformità all’Accordo TRIPS (par. 3).</p>
<p class="absatz man-space-before-4">Secondo l’articolo 4 (<i>Risorse genetiche e sapere tradizionale</i>), ogni Parte può adottare misure adeguate per proteggere le risorse genetiche, il sapere tradizionale e le espressioni culturali tradizionali. Sono fatti salvi i diritti e gli obblighi delle Parti derivanti dagli accordi internazionali, tra cui la Convenzione del 1992<sup><a href="#fn-d7e1738" id="fnbck-d7e1738">49</a></sup> sulla diversità biologica, il Protocollo di Nagoya del 2010<sup><a href="#fn-d7e1749" id="fnbck-d7e1749">50</a></sup> sull’accesso alle risorse genetiche e la giusta ed equa condivisione dei benefici derivanti dalla loro utilizzazione relativo alla Convenzione sulla diversità biologica e il Trattato internazionale del 2001<sup><a href="#fn-d7e1760" id="fnbck-d7e1760">51</a></sup> sulle risorse fitogenetiche per l’alimentazione e l’agricoltura e il Trattato OMPI sulla proprietà intellettuale, le risorse genetiche e il sapere tradizionale associato.</p>
<p class="absatz man-space-before-4">Le Parti devono sforzarsi di applicare tali accordi internazionali in modo reciprocamente vantaggioso (par. 2). Riconoscono inoltre l’importanza degli obblighi di trasparenza relativi alle fonti delle risorse genetiche e al sapere tradizionale nelle domande di brevetto (par. 3). Si sforzano inoltre di rendere accessibili ai soggetti interessati le leggi, regolamentazioni e procedure nazionali che riguardano tali obblighi di trasparenza (par. 4). Inoltre, l’articolo elenca possibili elementi atti a garantire un esame brevettuale di alta qualità in relazione alle risorse genetiche e al sapere tradizionale associato (par. 5).</p>
<p class="absatz man-space-before-4">Secondo l’articolo 5 (<i>Diritti d’autore e diritti affini</i>), le Parti devono garantire agli autori, agli artisti, ai produttori di fonogrammi e agli organismi di radiodiffusione una protezione adeguata ed efficace delle loro opere, esecuzioni, registrazioni sonore, registrazioni audiovisive e trasmissioni (par 1). Vengono regolamentati anche i diritti di protezione dei produttori di videogrammi (par. 2), settore in cui il diritto a una remunerazione adeguata può sostituire il diritto di autorizzazione del noleggio a scopi commerciali (par. 3). Infine, sono disciplinati anche i diritti di protezione degli organismi di radiodiffusione (par. 4), le eccezioni (par. 5) e le durate minime di protezione dei vari diritti d’autore e affini (par. 6 e 7).</p>
<p class="absatz man-space-before-4">All’articolo 6 (<i>Marchi</i>), le Parti estendono la protezione dei marchi garantita dall’Accordo TRIPS ai marchi di forma e ai marchi acustici (par. 1 e 2). A tutela dei marchi famosi e notori, le Parti definiscono criteri qualitativi compatibili con le disposizioni della legge del 28 agosto 1992<sup><a href="#fn-d7e1781" id="fnbck-d7e1781">52</a></sup> sulla protezione dei marchi e fanno anche riferimento alle raccomandazioni pertinenti dell’OMPI (par. 3–5).</p>
<p class="absatz man-space-before-4">La protezione materiale dei <i>brevetti</i> è disciplinata dall’articolo 7 in conformità all’Accordo TRIPS. Oltre a elencare i criteri per la brevettazione, il paragrafo 1 precisa che la sola importazione di un prodotto brevettato non può essere considerata un mancato azionamento del brevetto. I paragrafi 2 e 3 contengono i criteri di esclusione della brevettabilità conformemente all’Accordo TRIPS. Questo articolo contiene anche dei requisiti minimi per la procedura di rilascio dei brevetti, tra cui in particolare la possibilità di apportare modifiche e correzioni (par. 4), la rapida pubblicazione delle domande di brevetto pendenti (par. 5 e 6), la possibilità di richiedere la pubblicazione prima della fine dei primi 18 mesi dal deposito (par. 7) e l’obbligo di evitare ritardi inadeguati nella procedura di opposizione prima del rilascio del brevetto se una Parte prevede simili procedure (par. 9). Il paragrafo 8 prevede una serie di eccezioni limitate alla protezione brevettuale.</p>
<p class="absatz man-space-before-4">All’articolo 8 (<i>Protezione delle varietà vegetali</i>), le Parti riconoscono l’importanza di una tale protezione e dichiarano di volersi impegnare in tal senso attraverso un efficace sistema <i>sui generis</i>.</p>
<p class="absatz man-space-before-4">L’articolo 9 (<i>Informazioni confidenziali</i>) disciplina la protezione dei segreti commerciali (par. 1 e 2) e dei dati relativi alle prove (par. 3) in conformità all’Accordo TRIPS. Le Parti si impegnano inoltre ad avviare consultazioni un anno dopo l’entrata in vigore dell’Accordo, su richiesta di una Parte, per discutere questioni relative alla protezione delle informazioni confidenziali dall’uso commerciale sleale (par. 4).</p>
<p class="absatz man-space-before-4">L’articolo 10 stabilisce che per i <i>design</i> le Parti devono prevedere un periodo di protezione di almeno dieci anni. Ogni Parte può prevedere che questa durata sia prorogabile di uno o più periodi di cinque anni ciascuno fino al raggiungimento della durata di protezione massima, in conformità alle prescrizioni nazionali.</p>
<p class="absatz man-space-before-4">L’articolo 11 obbliga le Parti a garantire una protezione adeguata ed efficace delle <i>indicazioni geografiche</i>. Il livello di protezione corrisponde a quello dell’Accordo TRIPS. Per estendere a tutti i prodotti agricoli e alimentari il livello di protezione più elevato che l’Accordo TRIPS riserva alle indicazioni geografiche dei vini e degli alcolici, l’ALS contiene anche una cosiddetta «clausola di massimo impegno» (<i>best endeavour</i>; par. 5). Il paragrafo 6 contiene inoltre una clausola evolutiva volta a negoziare elenchi con indicazioni geografiche che l’Accordo dovrà proteggere qualora una Parte conceda in futuro una tale protezione a un altro partner commerciale (parte terza) attraverso questo tipo di elenchi (par. 6). In un caso del genere i colloqui per la negoziazione di questi elenchi dovranno essere avviati su richiesta dell’altra Parte. Lo scopo di questa disposizione è garantire che la Svizzera non venga discriminata qualora la Thailandia dovesse negoziare degli elenchi simili con l’UE.</p>
<p class="absatz man-space-before-4">L’articolo 12 disciplina la protezione delle <i>indicazioni di provenienza, dei nomi dei Paesi</i> (p. es. «Svizzera», «Schweiz», «Swiss») e degli <i>emblemi</i> <i>nazionali</i> come gli stemmi o le bandiere. Il paragrafo 3 protegge dall’uso fuorviante sul mercato in particolare le denominazioni nazionali di prodotti e servizi e le indicazioni di provenienza delle merci. Il paragrafo 4 prevede due strategie per la protezione dei nomi di Paesi nel contesto della registrazione di marchi: la prima protegge i nomi dei Paesi se un marchio potrebbe essere fuorviante per quanto riguarda l’origine geografica, in particolare anche nel caso di traduzioni e forme alterate. La seconda ricalca l’approccio della Tailandia, secondo cui i nomi dei Paesi sono generalmente vietati come parte di un marchio, a meno che il Paese interessato non abbia dato la sua autorizzazione. La nota 14 specifica che, nel caso della Svizzera, non basta una semplice supposizione, ma che l’autorizzazione deve essere esplicita. Il paragrafo 5, infine, protegge gli stemmi, le bandiere e gli altri emblemi nazionali secondo quanto previsto dalla Convenzione di Parigi, applicando il principio del Paese d’origine, vale a dire che le bandiere e gli stemmi sono protetti in conformità alle norme vigenti nel Paese interessato.</p>
<p class="absatz man-space-before-4">All’articolo 13 <i>(Acquisizione e mantenimento dei diritti di proprietà intellettuale</i>), le Parti si impegnano a garantire che le procedure per la registrazione e la concessione di tali diritti siano conformi ai requisiti dell’Accordo TRIPS.</p>
<p class="absatz man-space-before-4">Secondo l’articolo 14, le Parti devono garantire <i>in generale</i> misure attuative per la protezione dei diritti di proprietà intellettuale che corrispondano almeno all’Accordo TRIPS. Devono inoltre garantire l’applicazione adeguata ed efficace delle indicazioni di provenienza.</p>
<p class="absatz man-space-before-4">Gli articoli 15 e 16 disciplinano le misure di assistenza doganale. Secondo l’articolo 15 (<i>Sospensione dello svincolo</i>), i titolari dei diritti devono avere la possibilità di chiedere assistenza alle autorità doganali per sospendere lo svincolo di merci sospettate di violare i loro diritti di marchio o d’autore (par. 1), sia all’atto dell’importazione che dell’esportazione. A questo scopo, l’articolo 15 offre ai titolari dei diritti la possibilità di registrare questi ultimi presso le autorità doganali (par. 3). Queste sono inoltre tenute a trattenere d’ufficio una merce se vi è un ragionevole sospetto di una violazione dei diritti di marchio o di proprietà intellettuale (par. 4). Per tutti gli altri diritti di proprietà intellettuale diversi dai diritti di marchio o d’autore, devono almeno esistere misure adeguate ed efficaci per impedire l’immissione in commercio di merci sospettate di violare tali diritti (par. 2).</p>
<p class="absatz man-space-before-4">L’articolo 16 (<i>Diritto d’ispezione</i>) conferisce ai titolari dei diritti la possibilità di ispezionare le merci trattenute.</p>
<p class="absatz man-space-before-4">Le <i>misure cautelari</i> di cui all’articolo 17 hanno lo scopo di consentire ai titolari dei diritti di prevenire precocemente eventuali danni.</p>
<p class="absatz man-space-before-4">Secondo l’articolo 18 (<i>Ritiro dal mercato</i>), le autorità giudiziarie devono avere la competenza di ordinare, su richiesta del titolare dei diritti, il ritiro dal mercato e la distruzione dei prodotti che vìolano i diritti di proprietà intellettuale e delle macchine utilizzate per la loro fabbricazione.</p>
<p class="absatz man-space-before-4">L’articolo 19 stabilisce i criteri per il calcolo dei danni da risarcire al titolare dei diritti nei <i>procedimenti civili </i>ordinari.</p>
<p class="absatz man-space-before-4">A norma dell’articolo 20, le Parti devono prevedere misure sotto forma di <i>procedimenti e sanzioni penali </i>per le violazioni intenzionali dei diritti di proprietà intellettuale commesse per mestiere.</p>
<p class="absatz man-space-before-4">In virtù dell’articolo 21, le Parti devono provvedere affinché le rispettive autorità competenti possano chiedere ai richiedenti di fornire <i>garanzie o assicurazioni equivalenti</i>.</p>
<p class="absatz man-space-before-4">L’articolo 22 contiene disposizioni fondamentali concernenti le <i>decisioni giudiziarie e amministrative definitive</i>, compreso il requisito secondo cui devono essere emanate per iscritto e rese pubblicamente accessibili.</p>
<p class="absatz man-space-before-4">All’articolo 23, che chiude questo capitolo, le Parti convengono di intensificare la <i>cooperazione nel settore della proprietà intellettuale</i>.</p>
<div class="footnotes">
<p id="fn-d7e1626"><sup><a href="#fnbck-d7e1626">40</a></sup><sup></sup> <a href="https://fedlex.data.admin.ch/eli/cc/1970/620_620_620" target="_blank">RS <b>0.232.04</b></a></p>
<p id="fn-d7e1637"><sup><a href="#fnbck-d7e1637">41</a></sup><sup></sup> <a href="https://fedlex.data.admin.ch/eli/cc/1993/2659_2659_2659" target="_blank">RS <b>0.231.15</b></a></p>
<p id="fn-d7e1648"><sup><a href="#fnbck-d7e1648">42</a></sup><sup></sup> <a href="https://fedlex.data.admin.ch/eli/cc/1978/900_900_900" target="_blank">RS <b>0.232.141.1</b></a></p>
<p id="fn-d7e1659"><sup><a href="#fnbck-d7e1659">43</a></sup><sup></sup> <a href="https://fedlex.data.admin.ch/eli/cc/1997/2350_2350_2350" target="_blank">RS <b>0.232.112.4</b></a></p>
<p id="fn-d7e1671"><sup><a href="#fnbck-d7e1671">44</a></sup><sup></sup> <a href="https://fedlex.data.admin.ch/eli/cc/2020/186" target="_blank">RS <b>0.231.175</b></a></p>
<p id="fn-d7e1684"><sup><a href="#fnbck-d7e1684">45</a></sup><sup></sup> <a href="https://fedlex.data.admin.ch/eli/cc/1986/532_532_532" target="_blank">RS <b>0.232.112.9</b></a></p>
<p id="fn-d7e1695"><sup><a href="#fnbck-d7e1695">46</a></sup><sup></sup> <a href="https://fedlex.data.admin.ch/eli/cc/2008/358" target="_blank">RS <b>0.231.151</b></a></p>
<p id="fn-d7e1708"><sup><a href="#fnbck-d7e1708">47</a></sup><sup></sup> <a href="https://fedlex.data.admin.ch/eli/cc/2004/98" target="_blank">RS <b>0.232.121.4</b></a></p>
<p id="fn-d7e1719"><sup><a href="#fnbck-d7e1719">48</a></sup><sup></sup> <a href="https://fedlex.data.admin.ch/eli/cc/2008/359" target="_blank">RS <b>0.231.171.1</b></a></p>
<p id="fn-d7e1738"><sup><a href="#fnbck-d7e1738">49</a></sup><sup></sup> <a href="https://fedlex.data.admin.ch/eli/cc/1995/1408_1408_1408" target="_blank">RS <b>0.451.43</b></a></p>
<p id="fn-d7e1749"><sup><a href="#fnbck-d7e1749">50</a></sup><sup></sup> <a href="https://fedlex.data.admin.ch/eli/cc/2014/532" target="_blank">RS <b>0.451.432</b></a></p>
<p id="fn-d7e1760"><sup><a href="#fnbck-d7e1760">51</a></sup><sup></sup> <a href="https://fedlex.data.admin.ch/eli/cc/2005/298" target="_blank">RS <b>0.910.6</b></a></p>
<p id="fn-d7e1781"><sup><a href="#fnbck-d7e1781">52</a></sup><sup></sup> <a href="https://fedlex.data.admin.ch/eli/cc/1993/274_274_274" target="_blank">RS <b>232.11</b></a></p>
</div>
</div></section>
</div></section><section id="lvl_5/lvl_5.9"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.9">5.9 Capitolo 8<br>Appalti pubblici</a>
</h2>
<div class="collapseable">
<section id="lvl_5/lvl_5.9/lvl_5.9.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.9/lvl_5.9.1">5.9.1 Disposizioni del capitolo (art. 8.1–8.11)</a>
</h3>
<div class="collapseable">
<p class="absatzvor man-space-before-8">Nel settore degli appalti pubblici, le disposizioni dell’Accordo con la Thailandia sanciscono i principi generali, in particolare in materia di trasparenza, e comprendono un’apposita clausola su futuri negoziati di accesso al mercato. Gli Stati dell’AELS si sono adoperati intensamente, ma hanno dovuto abbandonare l’obiettivo iniziale di negoziare impegni di accesso ai mercati degli appalti pubblici, perché in questo settore il mandato negoziale della Thailandia non prevedeva impegni su un accesso non discriminatorio e basato su norme internazionali di riferimento. La Thailandia non ha aderito all’Accordo riveduto dell’OMC sugli appalti pubblici (AAP)<sup><a href="#fn-d7e1879" id="fnbck-d7e1879">53</a></sup> e non ha assunto in questo settore alcun impegno di accesso al mercato con altri partner commerciali.</p>
<p class="absatz man-space-before-4">All’articolo 8.1 (<i>Obiettivi</i>) le Parti riconoscono l’importanza di migliorare la comprensione reciproca delle rispettive leggi, regolamentazioni e procedure in materia di appalti pubblici al fine di sviluppare la cooperazione e facilitare la partecipazione ai rispettivi mercati degli appalti pubblici promuovendo i principi della non discriminazione, della trasparenza e della reciprocità.</p>
<p class="absatz man-space-before-4">L’articolo 8.2 (<i>Campo d’applicazione</i>) stabilisce che il presente capitolo si applica alle leggi, regolamentazioni e procedure delle Parti in materia di appalti pubblici.</p>
<p class="absatz man-space-before-4">L’articolo 8.3 (<i>Principi</i>) elenca gli elementi essenziali che le Parti devono promuovere e applicare, vale a dire la trasparenza, l’ottimizzazione delle risorse, la responsabilità e il giusto processo.</p>
<p class="absatz man-space-before-4">All’articolo 8.4 (<i>Trasparenza</i>) le Parti si impegnano a pubblicare o a rendere altrimenti accessibili le loro leggi, regolamentazioni, sentenze giudiziarie e decisioni amministrative, comprese le informazioni sulla pubblicazione dei bandi di gara. Le Parti sono sollecitate a diffondere tali informazioni utilizzando, per quanto possibile, i mezzi elettronici menzionati nell’allegato XVIII (Mezzi di pubblicazione per gli appalti pubblici).</p>
<p class="absatz man-space-before-4">L’articolo 8.5 (<i>Uso di mezzi elettronici</i>) sollecita le Parti a utilizzare i mezzi elettronici anche per le comunicazioni e per la presentazione delle offerte nell’ambito delle gare d’appalto.</p>
<p class="absatz man-space-before-4">L’articolo 8.6 (<i>Appalti ecologicamente sostenibili</i>) consente alle Parti di prendere in considerazione aspetti ambientali, lavorativi e sociali nelle loro procedure d’appalto.</p>
<p class="absatz man-space-before-4">L’articolo 8.7 (<i>Facilitazione della partecipazione delle PMI</i>) sottolinea l’importante contributo delle PMI alla crescita economica e all’occupazione e l’importanza di facilitare la loro partecipazione agli appalti pubblici.</p>
<p class="absatz man-space-before-4">All’articolo 8.8 (<i>Cooperazione</i>) le Parti esprimono la volontà di cooperare per favorire una migliore comprensione dei rispettivi sistemi d’appalto, per condividere esperienze e informazioni sulle migliori pratiche, anche per quanto riguarda le PMI, e per sviluppare le capacità e scambiare informazioni sui sistemi d’appalto elettronici.</p>
<p class="absatz man-space-before-4">L’articolo 8.9 (<i>Negoziati futuri</i>) sollecita le Parti a notificarsi gli eventuali accordi internazionali d’accesso agli appalti pubblici che concludono con una parte terza (par. 1). Le Parti si impegnano ad avviare negoziati con le altre Parti nell’eventualità di una futura apertura di questi mercati a una parte terza, ad offrire loro un trattamento altrettanto favorevole (par. 3) e ad adeguare di conseguenza il presente ALS entro un anno (par. 3). Se la Thailandia dovesse aprire i suoi mercati degli appalti pubblici a una parte terza – in particolare all’UE – il presente articolo consentirà all’AELS di negoziare un trattamento per quanto possibile simile e di modificare l’Accordo di conseguenza in tempi brevi.</p>
<p class="absatz man-space-before-4">L’articolo 8.10 (<i>Riesame</i>) dispone che il Comitato misto riesamini periodicamente il presente capitolo per valutare le possibilità di sviluppare e approfondire ulteriormente la cooperazione nel settore degli appalti pubblici.</p>
<p class="absatz man-space-before-4">L’articolo 8.11 (<i>Organi di contatto</i>) istituisce un apposito canale di comunicazione tra le Parti per facilitare la cooperazione e lo scambio di informazioni.</p>
<div class="footnotes"><p id="fn-d7e1879"><sup><a href="#fnbck-d7e1879">53</a></sup><sup></sup> <a href="https://fedlex.data.admin.ch/eli/cc/1996/609_609_609" target="_blank">RS <b>0.632.231.422</b></a></p></div>
</div></section><section id="lvl_5/lvl_5.9/lvl_5.9.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.9/lvl_5.9.2">5.9.2 Disposizioni dell’allegato XVIII</a>
</h3>
<div class="collapseable"><p class="absatzvor man-space-before-8">L’allegato XVIII (<i>Mezzi di pubblicazione per gli appalti pubblici</i>) elenca i mezzi di diffusione delle informazioni in grado di garantire il rispetto della trasparenza di cui all’articolo 8.4 del capitolo sugli appalti pubblici. In Svizzera, queste informazioni sono consultabili sul sito www.simap.ch.</p></div></section>
</div></section><section id="lvl_5/lvl_5.10"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.10">5.10 Capitolo 9<br>Concorrenza (art. 9.1–9.4)</a>
</h2>
<div class="collapseable">
<p class="absatzvor man-space-before-8">La liberalizzazione degli scambi di beni e servizi e degli investimenti esteri può essere compromessa da pratiche aziendali anticoncorrenziali. Per questo motivo il presente ALS contiene disposizioni volte a proteggere la concorrenza da comportamenti e pratiche anticoncorrenziali. Le disposizioni corrispondenti non mirano però ad armonizzare le politiche delle singole Parti in materia di concorrenza.</p>
<p class="absatz man-space-before-4">All’articolo 9.1 (<i>Regole di concorrenza</i>) le Parti riconoscono che le pratiche commerciali anticoncorrenziali o altre pratiche concordate sono incompatibili con il buon funzionamento dell’ALS. Queste disposizioni si applicano anche alle imprese statali (par. 2). Non comportano tuttavia alcun obbligo diretto per le imprese (par. 4).</p>
<p class="absatz man-space-before-4">Per porre fine a tali pratiche anticoncorrenziali, l’articolo 9.2 (<i>Cooperazione</i>) prevede in particolare che le Parti si scambino informazioni pertinenti nel rispetto della rispettive disposizioni nazionali sulla confidenzialità.</p>
<p class="absatz man-space-before-4">Secondo l’articolo 9.3 (<i>Consultazioni</i>) le Parti possono consultarsi in seno al Comitato misto qualora le pratiche anticoncorrenziali si protraggano. Dal ricevimento della richiesta di consultazioni, il Comitato misto ha 60 giorni di tempo per esaminare le informazioni fornite dalle Parti al fine di agevolare la ricerca di una soluzione reciprocamente accettabile.</p>
<p class="absatz man-space-before-4">L’articolo 9.4 (<i>Composizione delle controversie</i>) esclude l’intero capitolo 9 dal meccanismo di composizione delle controversie previsto dal capitolo 14.</p>
</div></section><section id="lvl_5/lvl_5.11"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.11">5.11 Capitolo 10<br>Commercio e sviluppo sostenibile (art. 10.1–10.17)</a>
</h2>
<div class="collapseable">
<p class="absatzvor man-space-before-8">Ai fini di una politica estera coerente, la Svizzera si adopera per realizzare gli obiettivi di sviluppo sostenibile (OSS) anche nell’ambito della sua politica economica esterna. Con questi obiettivi, il Consiglio federale intende promuovere una crescita compatibile con tali obiettivi sia in Svizzera che nei Paesi partner. Il concetto di sviluppo sostenibile comprende lo sviluppo socio-economico e la protezione dell’ambiente. Nei suoi nuovi ALS la Svizzera si adopera quindi per includervi disposizioni agli aspetti ambientali e sociali legati al commercio.</p>
<p class="absatz man-space-before-4">Queste disposizioni non rafforzano soltanto le pertinenti norme materiali internazionali – per i diritti umani quelle dell’ONU, per il lavoro quelle dell’OIL e per l’ambiente quelle degli accordi multilaterali sull’ambiente (MEA) – ma consentono anche di definire un quadro di riferimento comune. Nelle loro relazioni economiche preferenziali, le Parti si impegnano a rispettare questo quadro così definito in modo da conciliare le finalità economiche perseguite con gli ALS e i loro obiettivi in materia di protezione dell’ambiente e diritti dei lavoratori. Inserendo nell’Accordo disposizioni esaustive sul commercio e lo sviluppo sostenibile, gli Stati dell’AELS danno seguito a una delle principali raccomandazioni emerse dallo studio di sostenibilità <i>ex</i><i>‑ante</i> sull’accordo in questione, commissionato dal Segretariato dell’AELS per conto degli Stati membri (v. commenti al n. 6.4).</p>
<p class="absatz man-space-before-4">Il capitolo 10 (<i>Commercio e sviluppo sostenibile</i>) si applica agli aspetti del commercio e degli investimenti relativi all’ambiente e al lavoro (art. 10.1 par. 5). L’articolo 10.1 definisce <i>il contesto, gli obiettivi e il campo d’applicazione</i> del capitolo. Al paragrafo 2 gli Stati dell’AELS e la Thailandia ribadiscono il loro impegno per uno sviluppo sostenibile che includa lo sviluppo economico, lo sviluppo sociale e la protezione dell’ambiente, tre dimensioni interdipendenti e di reciproco supporto. Si impegnano a promuovere il commercio e gli investimenti internazionali nonché le loro relazioni economiche in una maniera che sia vantaggiosa per tutti e che contribuisca allo sviluppo sostenibile (par. 3). In questo contesto vengono richiamati anche l’Agenda 2030 per uno sviluppo sostenibile e gli altri strumenti internazionali riguardanti la protezione ambientale e i diritti dei lavoratori (par. 1). Inoltre, le Parti specificano che questo capitolo persegue un approccio basato sulla cooperazione che riflette valori e interessi comuni e che tiene conto dei loro diversi livelli di sviluppo (par. 4).</p>
<p class="absatz man-space-before-4">All’articolo 10.2 le Parti sanciscono due principi fondamentali: il <i>diritto di legiferare </i>e i <i>livelli di protezione</i>. Al paragrafo 1 riaffermano il loro diritto di legiferare autonomamente per quanto riguarda la protezione dell’ambiente e il diritto del lavoro, sforzandosi però di raggiungere elevati livelli di protezione conformemente agli impegni assunti nei rispettivi accordi internazionali. Al paragrafo 2 dichiarano che nell’elaborare e attuare misure normative nei settori dell’ambiente e del lavoro occorre prendere in considerazione informazioni scientifiche, tecniche o di altro tipo nonché le norme internazionali pertinenti. Al paragrafo 3 convengono che le disposizioni del capitolo 10 non devono essere applicate in modo da costituire una restrizione dissimulata al commercio.</p>
<p class="absatz man-space-before-4">All’articolo 10.3 (<i>Mantenimento dei livelli di protezione nell’applicazione e attuazione di leggi, regolamentazioni e norme</i>) le Parti si impegnano ad attuare efficacemente le rispettive legislazioni nazionali sull’ambiente e sul lavoro (par. 1). Al paragrafo 2 convengono di non ridurre i livelli di protezione previsti al solo fine di attirare investimenti o di assicurarsi vantaggi competitivi sul piano commerciale. Infine, le Parti si impegnano a non offrire alle imprese la possibilità di derogare alla legislazione vigente in materia di standard ambientali e lavorativi (par. 3).</p>
<p class="absatz man-space-before-4">All’articolo 10.4 le Parti si impegnano a rispettare le <i>norme e gli accordi internazionali sul lavoro</i> per promuovere lo sviluppo del commercio e degli investimenti internazionali e favorire così un’occupazione piena e produttiva e un lavoro dignitoso per tutti (par. 1). Le Parti si impegnano inoltre – conformemente agli obblighi derivanti dalla loro appartenenza all’Organizzazione internazionale del lavoro (OIL) – a rispettare, promuovere e attuare i principi e i diritti fondamentali sul lavoro: libertà di associazione, eliminazione del lavoro forzato, abolizione del lavoro minorile, pari opportunità e un ambiente di lavoro sano e sicuro (par. 2). Ribadiscono il loro impegno ad attuare efficacemente le convenzioni dell’OIL che hanno ratificato e a fare il possibile per ratificare costantemente le convenzioni classificate dall’OIL come «aggiornate» (par. 3).</p>
<p class="absatz man-space-before-4">All’articolo 10.4 le Parti riconoscono l’importanza degli obiettivi strategici dell’Agenda dell’OIL per il lavoro dignitoso, come stabilito nella Dichiarazione del 2008 sulla giustizia sociale per una globalizzazione equa, nella sua versione modificata del 2022 (par. 4). Al paragrafo 5 si impegnano a sviluppare e migliorare le misure di protezione sociale e le condizioni di lavoro dignitose per tutti, a promuovere il dialogo sociale e il tripartitismo e a istituire e mantenere un sistema di ispezione del lavoro efficace. A norma del paragrafo 6, le Parti devono provvedere affinché esistano procedimenti amministrativi e giudiziari nazionali accessibili atti a contrastare efficacemente le eventuali violazioni dei diritti del lavoro. Al paragrafo 7, infine, le Parti ribadiscono che la violazione dei principi e dei diritti fondamentali del lavoro non può essere invocata come un legittimo vantaggio competitivo e che le norme sul lavoro non devono essere utilizzate a scopi protezionistici.</p>
<p class="absatz man-space-before-4">All’articolo 10.5 le Parti riconoscono l’importanza di introdurre una prospettiva di genere nel promuovere uno <i>sviluppo</i> <i>economico inclusivo e pari opportunità per tutti </i>(par. 1). Al paragrafo 2 ribadiscono il loro impegno per attuare gli strumenti internazionali sull’uguaglianza di genere e sulla non discriminazione di cui sono firmatarie.</p>
<p class="absatz man-space-before-4">All’articolo 10.6 riconoscono che gli <i>accordi ambientali multilaterali e la governance ambientale internazionale</i> sono strumenti importanti per rispondere alle sfide ambientali globali e regionali e sottolineano la necessità di rafforzare le sinergie tra le politiche commerciali e ambientali. Al paragrafo 2 le Parti riaffermano il loro impegno a recepire concretamente nelle loro legislazioni nazionali gli accordi ambientali multilaterali che hanno ratificato. Riaffermano inoltre di voler osservare i principi derivanti dagli strumenti ambientali di cui all’articolo 10.1.</p>
<p class="absatz man-space-before-4">All’articolo 10.7 le Parti riconoscono che la <i>gestione sostenibile delle foreste e del commercio associato</i> è una misura importante per ridurre le emissioni di gas a effetto serra e ovviare alla perdita di biodiversità risultanti dalla deforestazione e dal degrado delle foreste naturali e di ecosistemi simili, come le mangrovie e le torbiere (par. 1). Al paragrafo 2 le Parti si impegnano a garantire l’effettiva applicazione delle leggi e della governance nel settore forestale, a promuovere il commercio di prodotti provenienti da foreste gestite in modo sostenibile e dai relativi ecosistemi, ad attuare misure per combattere il disboscamento illegale e ad applicare e promuovere strumenti volti a prevenire il commercio di prodotti del legno ottenuti illegalmente (cosiddetti <i>timber legality assurance systems</i>), a promuovere l’effettiva applicazione della Convenzione del 3 marzo 1973<sup><a href="#fn-d7e2015" id="fnbck-d7e2015">54</a></sup> sul commercio internazionale delle specie di fauna e di flora selvatiche minacciate di estinzione (CITES) e a cooperare su questioni riguardanti la conservazione e la gestione sostenibile delle foreste, delle mangrovie e delle torbiere soprattutto in relazione all’iniziativa dell’ONU sulla riduzione delle emissioni da deforestazione e degrado delle foreste (REDD+), come sollecitato dall’Accordo del 12 dicembre 2015<sup><a href="#fn-d7e2026" id="fnbck-d7e2026">55</a></sup> sul clima.</p>
<p class="absatz man-space-before-4">All’articolo 10.8 (<i>Commercio e cambiamenti climatici</i>), le Parti sottolineano l’importanza di perseguire gli obiettivi della Convenzione quadro delle Nazioni Unite sui cambiamenti climatici (UNFCCC) e dell’Accordo di Parigi nonché il ruolo del commercio e degli investimenti nel far fronte al cambiamento climatico (par. 1). Al paragrafo 2 le Parti si impegnano ad attuare efficacemente i rispettivi obblighi derivanti dall’UNFCCC e dall’Accordo sul clima, a promuovere la transizione verso un’economia a basse emissioni di carbonio e il contributo del commercio e degli investimenti a tal fine nonché a cooperare sul piano internazionale su temi relativi al cambiamento climatico legati al commercio.</p>
<p class="absatz man-space-before-4">All’articolo 10.9 (<i>Commercio e biodiversità</i>), le Parti riconoscono l’importanza della conservazione e dell’uso sostenibile della biodiversità nonché il ruolo del commercio nel conseguimento di questi obiettivi (par. 1). Al paragrafo 2 si impegnano a promuovere l’iscrizione nella CITES delle specie di fauna e flora minacciate, ad attuare misure efficaci per combattere i reati contro le specie selvatiche organizzati a livello transnazionale, ad incrementare gli sforzi per prevenire o controllare l’introduzione e la diffusione di specie esotiche invasive in relazione ad attività commerciali nonché a cooperare, ove necessario, su questioni riguardanti il commercio, la conservazione e l’uso sostenibile della biodiversità.</p>
<p class="absatz man-space-before-4">All’articolo 10.10 (<i>Commercio e gestione sostenibile della pesca e dell’acquacoltura</i>) le Parti riconoscono l’importanza della conservazione e della gestione sostenibile delle risorse marine e degli ecosistemi acquatici e il ruolo del commercio per la realizzazione di tali obiettivi (par. 1). Al paragrafo 2 si impegnano ad attuare politiche e misure globali, efficaci e trasparenti di lotta contro la pesca illegale, non dichiarata e non regolamentata (INN) e a escludere i prodotti INN dai flussi commerciali, a recepire efficacemente nelle rispettive legislazioni e pratiche gli accordi internazionali ratificati, a promuovere l’utilizzo di linee guida internazionali quali le Linee guida volontarie sui sistemi di documentazione delle catture della FAO, a cooperare nelle sedi internazionali pertinenti anche per contrastare la pesca INN, a realizzare gli obiettivi dell’Agenda 2030 sulle sovvenzioni alla pesca, anche attuando l’Accordo dell’OMC sulle sovvenzioni alla pesca, nonché a promuovere lo sviluppo di un’acquacoltura sostenibile e responsabile.</p>
<p class="absatz man-space-before-4">All’articolo 10.11 le Parti riconoscono l’importanza del <i>commercio e sistemi agroalimentari sostenibili</i> e ribadiscono il loro impegno comune per il raggiungimento degli obiettivi dell’Agenda 2030 (par. 1). Al paragrafo 2 si impegnano a promuovere un’agricoltura sostenibile e le relative attività commerciali, a promuovere sistemi alimentari sostenibili nonché, se del caso, a cooperare e a scambiarsi informazioni su questi temi. Questo comprende anche l’avvio di un dialogo sulle buone pratiche nell’ambito del quale le Parti si scambiano informazioni sui progressi compiuti.</p>
<p class="absatz man-space-before-4">All’articolo 10.12 (<i>Promozione del commercio e degli investimenti a favore dello sviluppo sostenibile</i>) le Parti riconoscono l’importanza di promuovere il commercio e gli investimenti sostenibili in tutte le loro dimensioni (par. 1). Al paragrafo 2 si impegnano a promuovere la diffusione di beni, servizi e tecnologie utili allo sviluppo sostenibile, tra cui anche quelli integrati in programmi o marchi che promuovono metodi di produzione rispettosi dell’ambiente e delle norme sociali. Si impegnano inoltre a promuovere lo sviluppo e l’uso di sistemi di certificazione della sostenibilità delle catene di approvvigionamento, a far fronte alla questione degli ostacoli non tariffari al commercio di beni e servizi che contribuiscono allo sviluppo sostenibile, a promuovere il contributo del commercio e degli investimenti a un’economia circolare nonché a incentivare la cooperazione tra le imprese in relazione a beni, servizi e tecnologie che contribuiscono allo sviluppo sostenibile.</p>
<p class="absatz man-space-before-4">All’articolo 10.13 le Parti si impegnano a promuovere una <i>condotta aziendale responsabile </i>e a gestire le catene di approvvigionamento in modo responsabile. A questo proposito, le Parti riconoscono l’importanza degli strumenti internazionali pertinenti quali le Linee guida OCSE destinate alle imprese multinazionali, la Dichiarazione tripartita dell’OIL sui principi relativi alle imprese multinazionali e alla politica sociale, il <i>Global Compact</i> delle Nazioni Unite e i principi guida delle Nazioni Unite su imprese e diritti umani.</p>
<p class="absatz man-space-before-4">Come sancito all’articolo 10.14, le Parti si impegnano a rafforzare la loro <i>cooperazione</i> (par. 1). In virtù del paragrafo 2 ogni Parte può invitare le parti sociali o altri portatori d’interesse a proporre eventuali settori di cooperazione.</p>
<p class="absatz man-space-before-4">L’articolo 10.15 (<i>Attuazione e consultazioni</i>) prevede che le Parti istituiscano degli organi di contatto ai fini del presente capitolo (par. 1). Nell’eventualità di una controversia sull’interpretazione o applicazione di questo capitolo, le Parti possono richiedere consultazioni in seno al Comitato misto (par. 2) o in applicazione del capitolo sulla composizione delle controversie. Possono inoltre ricorrere ai buoni uffici, alla mediazione e alla conciliazione (par. 3) come previsto dal capitolo sulla composizione delle controversie. Per contro, la procedura di arbitrato prevista dall’ALS non si applica a questo capitolo (par. 4). Infine, le Parti offrono ai loro portatori d’interesse la possibilità di formulare osservazioni e raccomandazioni sull’attuazione del presente capitolo (par. 5).</p>
<p class="absatz man-space-before-4">Se un’eventuale controversia relativa all’interpretazione o all’applicazione delle disposizioni di questo capitolo non può essere risolta attraverso le consultazioni, una delle Parti può chiedere l’istituzione di un <i>gruppo di esperti </i>conformemente all’articolo 10.16. Gli articoli 14.4 (<i>Istituzione di un tribunale arbitrale</i>) 14.7 (<i>Procedure del tribunale arbitrale</i>), 14.9 (<i>Sospensione o chiusura delle procedure del tribunale arbitrale</i>) e 14.13 (<i>Spese</i>) del capitolo sulla composizione delle controversie si applicano anche alle procedure del gruppo di esperti. Quest’ultimo è composto da tre membri, che devono vantare una comprovata esperienza nel settore in questione ed essere indipendenti dai governi delle Parti. Il gruppo di esperti ha il compito di redigere un rapporto con raccomandazioni su come risolvere la controversia. Il rapporto e le raccomandazioni vengono pubblicati. Le Parti concordano i passi necessari per attuare le raccomandazioni e il Comitato misto ne sorveglia l’attuazione.</p>
<p class="absatz man-space-before-4">L’articolo 10.17 stabilisce infine che l’attuazione di questo capitolo viene sottoposta a un <i>riesame</i> periodico. Il Comitato misto istituito dal presente ALS ha anche il compito di monitorare il rispetto delle disposizioni sulla sostenibilità. La società civile e gli operatori economici in Svizzera sono coinvolti in questo monitoraggio anche attraverso il gruppo di collegamento commercio estero–ONG/ONG-Roundtable, che è un forum pubblico.</p>
<div class="footnotes">
<p id="fn-d7e2015"><sup><a href="#fnbck-d7e2015">54</a></sup><sup></sup> <a href="https://fedlex.data.admin.ch/eli/cc/1975/1135_1136_1136" target="_blank">RS <b>0.453</b></a></p>
<p id="fn-d7e2026"><sup><a href="#fnbck-d7e2026">55</a></sup><sup></sup> <a href="https://fedlex.data.admin.ch/eli/cc/2017/619" target="_blank">RS <b>0.814.012</b></a></p>
</div>
</div></section><section id="lvl_5/lvl_5.12"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.12">5.12 Capitolo 11<br>Piccole e medie imprese (art. 11.1–11.4)</a>
</h2>
<div class="collapseable">
<p class="absatzvor man-space-before-8">Quello con la Thailandia è uno dei primi Accordi dell’AELS a comprendere un apposito capitolo sulle PMI. È basato sul testo modello dell’AELS, finalizzato nel 2023, e dovrebbe consentire alle PMI di trarre maggiori benefici da questo tipo di accordi. Questo perché le PMI si trovano spesso ad affrontare particolari sfide legate allo sfruttamento degli ALS per quanto riguarda il commercio internazionale (poche risorse e poche informazioni a fronte di prescrizioni molto complesse).</p>
<p class="absatz man-space-before-4">L’articolo 11.1 enuncia le <i>disposizioni generali</i> del capitolo. Convinte dell’importante contributo delle PMI allo sviluppo economico, le Parti identificano le principali sfide e definiscono i loro obiettivi in questo ambito.</p>
<p class="absatz man-space-before-4">L’articolo 11.2 (<i>Condivisione delle informazioni</i>) disciplina gli obblighi d’informazione delle Parti. Le Parti devono mettere a disposizione, online e gratuitamente, tutta una serie di informazioni ritenute utili e rilevanti per le PMI, tra cui leggi e regolamenti sull’importazione e l’esportazione, banche dati elettroniche con gli avvisi doganali e le procedure per la registrazione delle imprese. Queste informazioni – o almeno una loro sintesi – devono essere disponibili in inglese. Per la Svizzera, queste informazioni saranno centralizzate sul sito dell’AELS.</p>
<p class="absatz man-space-before-4">All’articolo 11.3 (<i>Organi di contatto per PMI e cooperazione</i>) le Parti convengono di intensificare la cooperazione per ridurre gli ostacoli all’accesso delle PMI ai rispettivi mercati. L’articolo prevede che le Parti avviino un dialogo su questioni d’interesse reciproco, ad esempio condividendo esperienze sulle politiche e sugli strumenti digitali per PMI. Infine, le Parti designano degli organi contatto per il coordinamento e l’attuazione del capitolo nonché la gestione delle domande poste dai soggetti interessati. Per la Svizzera questa funzione sarà assunta dal Segretariato dell’AELS.</p>
<p class="absatz man-space-before-4">L’articolo 11.4 (<i>Non applicazione della composizione delle controversie</i>) specifica che la composizione delle controversie (cap. 14 dell’ALS) non si applica al presente capitolo.</p>
</div></section><section id="lvl_5/lvl_5.13"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.13">5.13 Capitolo 12<br>Cooperazione tecnica e sviluppo delle capacità (art. 12.1 e –12.5)</a>
</h2>
<div class="collapseable">
<p class="absatzvor man-space-before-8">Il capitolo 12 definisce un quadro per la cooperazione e lo sviluppo delle capacità nell’ambito dell’ALS. Secondo l’articolo 12.1 (<i>Obiettivi e campo d’applicazione</i>), gli obiettivi del capitolo sono agevolare l’attuazione degli obiettivi generali del presente Accordo (par. 2), migliorare le opportunità commerciali e di investimento, favorire la competitività di beni e servizi e contribuire allo sviluppo sostenibile (par. 3).</p>
<p class="absatz man-space-before-4">L’articolo 12.2 (<i>Metodi e strumenti</i>) prevede che, per garantire l’efficacia e il coordinamento, le Parti individuino congiuntamente i metodi e gli strumenti di cooperazione più efficaci tenendo conto degli sforzi intrapresi dalle organizzazioni internazionali pertinenti (par. 1). Inoltre, il paragrafo specifica che l’attuazione del capitolo avviene generalmente attraverso programmi gestiti dal Segretariato dell’AELS (par. 1) e che è subordinata alla disponibilità di fondi e risorse delle Parti (par. 2).</p>
<p class="absatz man-space-before-4">Ai fini della cooperazione possono essere adottate numerose misure, tra cui lo scambio di informazioni, l’organizzazione di seminari, corsi e conferenze, la cooperazione tecnica o amministrativa o l’agevolazione del trasferimento di tecnologie secondo modalità convenute (par. 3). In questo contesto possono essere coinvolti esperti nazionali e internazionali, organizzazioni internazionali ed esponenti del settore privato (par. 4).</p>
<p class="absatz man-space-before-4">L’articolo 12.3 elenca i potenziali <i>ambiti di cooperazione tecnica e di sviluppo delle capacità</i> (par. 1). L’obiettivo della cooperazione è aumentare le capacità delle Parti e dei loro operatori economici di beneficiare delle opportunità create dall’ALS. Al paragrafo 2 le Parti sottolineano la necessità di un approccio coordinato e coerente nell’attuazione delle attività di cooperazione.</p>
<p class="absatz man-space-before-4">L’articolo 12.4 prevede che le Parti si scambino informazioni sugli <i>organi di contatto</i> preposti all’attuazione del presente capitolo.</p>
<p class="absatz man-space-before-4">Secondo l’articolo 12.5 (<i>Non applicazione della composizione delle controversie</i>), il capitolo 14 sulla composizione delle controversie non si applica alle questioni attinenti al presente capitolo (par. 1). Qualsiasi divergenza sull’interpretazione e attuazione del capitolo 12 va risolta in via amichevole (par. 2).</p>
<section id="lvl_5/lvl_5.13/lvl_5.13.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.13/lvl_5.13.1">5.13.1 Allegato XIX sulla pesca e sull’acquacoltura</a>
</h3>
<div class="collapseable">
<p class="absatzvor man-space-before-8">Nell’allegato XIX le Parti ribadiscono l’importanza <i>della pesca e dell’acquacoltura</i> per l’economia della Thailandia e di (alcuni) Stati dell’AELS ed esprimono la volontà di cooperare in questi settori. All’articolo 1 definiscono gli <i>obiettivi e il campo d’applicazione</i>. Questa cooperazione comprende tra l’altro lo sviluppo delle capacità delle rispettive industrie della pesca, una gestione più sostenibile delle risorse e la promozione dell’innovazione (par. 2 e 4).</p>
<p class="absatz man-space-before-4">L’articolo 2 elenca una serie di possibili progetti di <i>cooperazione commerciale e sviluppo delle capacità</i>, con particolare attenzione alle competenze norvegesi (acquacoltura, marketing del pesce e dei frutti di mare) e islandesi (pesca sostenibile, ricerca e sviluppo).</p>
<p class="absatz man-space-before-4">L’articolo 3 stabilisce infine che per <i>l’attuazione dell’allegato</i>, entro un anno dall’entrata in vigore dell’ALS, le Parti dovranno riunirsi per avviare i primi progetti (par. 1), che gli ulteriori progetti dovranno essere discussi in seno al Comitato misto (par. 2) e che la cooperazione nell’ambito del presente allegato dovrà avvenire nel quadro e in conformità delle norme di cooperazione di cui al capitolo 12 (<i>Cooperazione tecnica e sviluppo delle capacità</i>; par. 3).</p>
</div></section>
</div></section><section id="lvl_5/lvl_5.14"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.14">5.14 Capitolo 13<br>Disposizioni istituzionali (art. 13.1–13.2)</a>
</h2>
<div class="collapseable">
<p class="absatzvor man-space-before-8">Per garantire il buon funzionamento dell’ALS e la corretta applicazione delle sue disposizioni, le Parti istituiscono un <i>Comitato misto</i> (art. 13.1). È composto da rappresentanti delle Parti e ha il compito di sorvegliare ed esaminare l’attuazione del presente Accordo (par. 2 lett. a), di considerare la possibilità di eliminare ulteriori ostacoli agli scambi e altre misure restrittive degli scambi tra le Parti (par. 2 lett. b) e di avviare consultazioni in caso di controversie che possono sorgere in merito all’interpretazione o all’applicazione del presente Accordo (par. 2 lett. e).</p>
<p class="absatz man-space-before-4">Al Comitato misto è inoltre conferita la competenza di istituire sottocomitati o gruppi di lavoro, oltre al Sottocomitato per gli scambi di merci, che lo assistano nell’adempimento dei suoi compiti (par. 3). Questi sottocomitati e gruppi di lavoro operano su mandato del Comitato misto, salvo il sottocomitato menzionato, che opera in base al mandato definito nell’allegato VII.</p>
<p class="absatz man-space-before-4">Il Comitato misto può inoltre raccomandare alle Parti eventuali modifiche al presente Accordo (par. 5 lett. a) e decidere di modificare qualsiasi allegato o appendice (par. 5 lett. b).</p>
<p class="absatz man-space-before-4">In quanto organo paritetico, il Comitato misto prende decisioni e formula raccomandazioni di comune accordo (par. 6). Per adottare decisioni vincolanti è dunque necessario il consenso di tutte le Parti.</p>
<p class="absatz man-space-before-4">Infine, l’articolo 13.2 prevede che le Parti istituiscano degli <i>organi di contatto</i> per facilitare gli scambi tra di esse.</p>
</div></section><section id="lvl_5/lvl_5.15"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.15">5.15 Capitolo 14<br>Composizione delle controversie (art. 14.1–14.13)</a>
</h2>
<div class="collapseable">
<p class="absatzvor man-space-before-8">Il capitolo 14 prevede una procedura dettagliata di composizione delle controversie concernenti l’interpretazione o l’applicazione del presente Accordo.</p>
<p class="absatz man-space-before-4">In virtù dell’articolo 14.1 (<i>Portata e campo d’applicazione</i>), la Parte attrice può scegliere il foro che preferisce se una controversia rientra contemporaneamente nel campo d’applicazione dell’ALS e dell’OMC (par. 2). Una volta scelto, il foro non può più essere cambiato.</p>
<p class="absatz man-space-before-4">Secondo l’articolo 14.2, le Parti in causa possono convenire di ricorrere ai <i>buoni uffici, </i>alla<i> conciliazione o </i>alla<i> mediazione</i> anche mentre è in corso una procedura di composizione delle controversie. Tali procedure, che possono iniziare e terminare in qualsiasi momento, sono confidenziali e non pregiudicano i diritti delle Parti in nessun’altra procedura.</p>
<p class="absatz man-space-before-4">L’articolo 14.3 disciplina le <i>consultazioni</i> formali che le Parti devono avviare dinanzi al Comitato misto prima di poter chiedere l’istituzione di un tribunale arbitrale. La Parte che richiede le consultazioni (parte attrice) ne informa anche le Parti non coinvolte nella controversia (par. 2). Qualora si giunga a una soluzione consensuale, le Parti in causa ne informano le altre Parti (par. 6).</p>
<p class="absatz man-space-before-4">Se la controversia non può essere risolta entro 60 giorni (30 giorni per i casi urgenti) mediante la suddetta procedura di consultazione o se le consultazioni non si tengono entro il termine previsto dall’Accordo (entro 15 giorni per le questioni urgenti e 30 giorni per tutte le altre questioni, a meno che le Parti non abbiano deciso altrimenti) o, ancora, se la Parte convenuta non reagisce alla richiesta di consultazioni entro dieci giorni dal suo ricevimento, la Parte attrice è abilitata a esigere l’<i>istituzione di un tribunale arbitrale</i> (art. 14.4 par. 1). Quest’ultimo è composto da tre membri; ciascuna Parte in causa ne nomina uno. L’istituzione del tribunale arbitrale è retta dalle regole opzionali pertinenti della Corte permanente di arbitrato (<i>Permanent Court of Arbitration</i>, PCA) istituita dalla Convenzione del 18 ottobre 1907<sup><a href="#fn-d7e2204" id="fnbck-d7e2204">56</a></sup> per la risoluzione pacifica dei conflitti internazionali (par. 4).</p>
<p class="absatz man-space-before-4">Alla procedura arbitrale possono partecipare a determinate condizioni anche <i>parti terze</i>, ossia le Parti non coinvolte nella controversia (14.5).</p>
<p class="absatz man-space-before-4">Il mandato del tribunale arbitrale specificato all’articolo 14.6 (<i>Termini di riferimento</i>) prevede che quest’ultimo esamini la questione oggetto della richiesta di arbitrato alla luce delle disposizioni pertinenti dell’Accordo, esprima conclusioni motivate di diritto e di fatto e, se necessario, formuli raccomandazioni su come risolvere la controversia e attuare la decisione.</p>
<p class="absatz man-space-before-4">Secondo l’articolo 14.7, le <i>procedure del tribunale arbitrale</i> sono rette dalle disposizioni procedurali pertinenti del regolamento arbitrale della Corte permanente di arbitrato, mentre l’Accordo stesso si limita a fissare alcune norme procedurali, come la lingua da usare (l’inglese) o la sede delle udienze (par. 4).</p>
<p class="absatz man-space-before-4">Come previsto dall’articolo 14.8 (<i>Rapporti del tribunale arbitrale</i>), entro 120 giorni dalla sua costituzione il tribunale arbitrale deve presentare alle Parti in causa un rapporto iniziale. Queste possono sottoporre al tribunale le loro osservazioni entro 15 giorni (par. 1). Il tribunale arbitrale presenta il suo rapporto finale entro 30 giorni dal momento in cui le Parti hanno ricevuto il rapporto iniziale (par. 1). Ogni sentenza del tribunale arbitrale è definitiva e vincolante per le Parti in causa (par. 3).</p>
<p class="absatz man-space-before-4">L’articolo 14.9 (<i>Sospensione o chiusura delle procedure del tribunale arbitrale</i>) enuncia le condizioni alle quali la procedura arbitrale può essere sospesa o conclusa.</p>
<p class="absatz man-space-before-4">Secondo l’articolo 14.10 (<i>Attuazione del rapporto finale</i>), le Parti in causa devono adottare misure adeguate per conformarsi alla decisione espressa dal tribunale arbitrale nel suo rapporto finale (par. 1). Nell’impossibilità di farlo, le Parti in causa si adoperano per convenire un termine ragionevole a tale scopo. In assenza di un’intesa, ciascuna Parte può chiedere al tribunale arbitrale originario di fissare un termine (par. 1). In caso di disaccordo sull’adeguatezza di una misura adottata da una Parte per conformarsi alla decisione finale, l’altra Parte può rivolgersi al tribunale arbitrale che ha emanato la decisione finale (par. 3).</p>
<p class="absatz man-space-before-4">L’articolo 14.11 (<i>Compensazione e sospensione di concessioni o di altri obblighi</i>) stabilisce che la Parte attrice può sospendere provvisoriamente determinati vantaggi accordati alla Parte convenuta in virtù dell’Accordo qualora non venga raggiunta un’intesa (par. 1). In tal caso, la sospensione delle concessioni deve corrispondere alla portata dei vantaggi che secondo il tribunale arbitrale sono toccati dalle misure giudicate incompatibili con l’Accordo.</p>
<p class="absatz man-space-before-4">L’articolo 14.12 disciplina i <i>termini</i> del tribunale arbitrale e stabilisce che questi possono essere modificati di comune accordo dalle Parti in causa o, su richiesta di una di esse, dal tribunale arbitrale (par. 1) e stabilisce come procedere se il tribunale arbitrale ritiene di non potersi attenere a un determinato periodo di tempo previsto dal presente capitolo (par. 2).</p>
<p class="absatz man-space-before-4">L’articolo 14.13 (<i>Spese</i>) stabilisce che nel caso di una procedura di risoluzione delle controversie ogni Parte si assume le spese proprie e di altro tipo sostenute in relazione all’arbitrato e che le spese del tribunale arbitrale sono sostenute in ugual misura dalle Parti in causa.</p>
<div class="footnotes"><p id="fn-d7e2204"><sup><a href="#fnbck-d7e2204">56</a></sup><sup></sup> <a href="https://fedlex.data.admin.ch/eli/cc/26/305_271_293" target="_blank">RS <b>0.193.212</b></a></p></div>
</div></section><section id="lvl_5/lvl_5.16"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.16">5.16 Capitolo 15<br>Disposizioni finali (art. 15.1–15.6)</a>
</h2>
<div class="collapseable">
<p class="absatzvor man-space-before-8">Il capitolo 15 disciplina <i>l’entrata in vigore</i> dell’Accordo (art. 15.5), <i>gli emendamenti</i> (art. 15.2), <i>il ritiro</i> di una Parte e <i>l’estinzione</i> dell’Accordo (art. 15.4) nonché <i>l’adesione</i> all’ALS di nuovi Stati dell’AELS (art. 15.3). Qualsiasi Stato che diviene membro dell’AELS può aderire al presente Accordo, previo consenso del Comitato misto, a condizioni e modalità da convenire tra le Parti.</p>
<p class="absatz man-space-before-4">L’articolo 15.1 stabilisce che <i>gli</i> <i>allegati, le appendici e le note a piè di pagina</i> dell’ALS ne costituiscono parte integrante.</p>
<p class="absatz man-space-before-4">Il governo norvegese agisce in qualità di <i>Depositario</i> dell’Accordo (art. 15.6).</p>
<p class="absatz man-space-before-4">In virtù dell’articolo 15.2 (<i>Emendamenti</i>), le Parti possono presentare al Comitato misto, per esame e raccomandazione, proposte di emendamento del presente Accordo (esclusi gli allegati e le appendici, v. cpv. seguente; par. 1). Gli emendamenti sono soggetti a ratifica e approvazione secondo le rispettive procedure delle Parti (par. 2). Di norma, gli emendamenti al testo principale di un accordo di libero scambio incidono sugli obblighi fondamentali di diritto internazionale, per cui sottostanno in Svizzera all’approvazione dell’Assemblea federale, a meno che non abbiano una portata limitata ai sensi dell’articolo 7<i>a</i> capoverso 2 della legge del 21 marzo 1997<sup><a href="#fn-d7e2285" id="fnbck-d7e2285">57</a></sup> sull’organizzazione del Governo e dell’Amministrazione (LOGA). Il Comitato misto può decidere autonomamente di modificare gli allegati e le appendici del presente Accordo (art. 13.1 par. 5 lett. b) al fine di facilitare la procedura per gli emendamenti tecnici e, quindi, la gestione dell’Accordo.</p>
<p class="absatz man-space-before-4">Anche questo tipo di modifiche è però sottoposto per principio all’approvazione dell’Assemblea federale. In base all’articolo 7<i>a</i> capoverso 2 LOGA, il Consiglio federale può tuttavia approvare autonomamente a nome della Svizzera le corrispondenti decisioni del Comitato misto se queste hanno una portata limitata. Sono di portata limitata ai sensi dell’articolo 7<i>a</i> capoverso 2 LOGA le decisioni del Comitato misto corrispondenti ai casi elencati all’articolo 7<i>a</i> capoverso 3 LOGA, a condizione che non sussista un caso di cui all’articolo 7<i>a</i> capoverso 4 LOGA. Tali condizioni sono esaminate caso per caso. Le decisioni del Comitato misto riguardano spesso aggiornamenti tecnici e relativi al sistema (p. es. in relazione alle regole d’origine preferenziali e all’agevolazione degli scambi). Diversi allegati degli accordi di libero scambio dell’AELS vengono aggiornati regolarmente, soprattutto per tenere conto degli sviluppi del sistema commerciale internazionale (p. es. OMC, OMD, altri ALS dell’AELS e loro partner). Il Consiglio federale informa l’Assemblea federale sugli emendamenti approvati in virtù dell’articolo 7<i>a</i> capoverso 2 LOGA nel quadro del suo rapporto annuale sui trattati internazionali che ha concluso (art. 48<i>a</i> cpv. 2 LOGA).</p>
<div class="footnotes"><p id="fn-d7e2285"><sup><a href="#fnbck-d7e2285">57</a></sup><sup></sup> <a href="https://fedlex.data.admin.ch/eli/cc/1997/2022_2022_2022" target="_blank">RS <b>172.010</b></a></p></div>
</div></section>
</div></section><section id="lvl_6"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_6">6 Ripercussioni</a>
</h1>
<div class="collapseable">
<section id="lvl_6/lvl_6.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.1">6.1 Ripercussioni per la Confederazione</a>
</h2>
<div class="collapseable">
<section id="lvl_6/lvl_6.1/lvl_6.1.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_6.1.1">6.1.1 Ripercussioni finanziarie</a>
</h3>
<div class="collapseable">
<p class="absatzvor man-space-before-8">Le ripercussioni finanziarie dell’ALS AELS–Thailandia si limitano a una parziale perdita di entrate doganali sulle importazioni di prodotti agricoli dal Paese del sud-est asiatico. Nel 2023 sono stati pagati 10 milioni di franchi di dazi su importazioni dalla Thailandia, quasi 5,5 milioni dei quali su prodotti industriali e 4,5 milioni su prodotti agricoli. Nell’ambito del Sistema di preferenze generalizzate, la Svizzera concede da diversi anni alla Thailandia un accesso al mercato in esenzione di dazio per quasi tutti i prodotti industriali e ha abolito i dazi sui rimanenti prodotti a partire dal 1° gennaio 2024<sup><a href="#fn-d7e2319" id="fnbck-d7e2319">58</a></sup>. Nel 2023 il calo delle entrate doganali a seguito delle concessioni tariffarie previste dall’Accordo avrebbe quindi interessato solo le entrate doganali sui prodotti agricoli thailandesi e sarebbe ammontato, come già detto, ad al massimo 4,5 milioni di franchi. Il potenziale impatto finanziario è quindi limitato e va messo in relazione ai benefici che l’Accordo apporterebbe alla Svizzera, in particolare grazie alla maggiore certezza del diritto e al miglior accesso al mercato thailandese per i beni e servizi svizzeri.</p>
<div class="footnotes"><p id="fn-d7e2319"><sup><a href="#fnbck-d7e2319">58</a></sup><sup></sup> <a href="https://fedlex.data.admin.ch/eli/fga/2021/2330" target="_blank">FF <b>2021</b> 2330</a></p></div>
</div></section><section id="lvl_6/lvl_6.1/lvl_6.1.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_6.1.2">6.1.2 Ripercussioni sul personale</a>
</h3>
<div class="collapseable"><p class="absatzvor man-space-before-8">Il presente Accordo può essere attuato con le attuali risorse della Segreteria di Stato dell’economia. Il crescente numero di ALS da attuare e sviluppare può avere ripercussioni sul personale dell’Ufficio federale della dogana e della sicurezza dei confini (UDSC). L’eventuale fabbisogno di risorse sarà esaminato nel contesto della pianificazione dettagliata per l’attuazione del programma di digitalizzazione e trasformazione DaziT e proposto al Consiglio federale a tempo debito. Sarà l’Esecutivo a decidere in merito a un eventuale fabbisogno di risorse supplementari nell’ambito del quadro di sviluppo.</p></div></section>
</div></section><section id="lvl_6/lvl_6.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.2">6.2 Ripercussioni per i Cantoni e i Comuni, per le città, gli agglomerati e le regioni di montagna</a>
</h2>
<div class="collapseable"><p class="absatzvor man-space-before-8">L’Accordo non ha ripercussioni sulle finanze né sul personale dei Cantoni e dei Comuni, delle città, degli agglomerati e delle regioni di montagna. Le ripercussioni economiche (v. n. 6.3), per contro, andranno sostanzialmente a beneficio dell’intera Svizzera.</p></div></section><section id="lvl_6/lvl_6.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.3">6.3 Ripercussioni sull’economia</a>
</h2>
<div class="collapseable">
<p class="absatzvor man-space-before-8">Migliorando l’accesso ai rispettivi mercati di beni e servizi e aumentando la certezza del diritto per quanto riguarda la protezione della proprietà intellettuale e per gli scambi economici bilaterali in generale, l’ALS con la Thailandia rafforza la piazza economica elvetica e ne aumenta la capacità di generare valore aggiunto e di creare e preservare posti di lavoro.</p>
<p class="absatz man-space-before-4">Nello specifico, l’Accordo elimina o riduce le barriere tariffarie e non tariffarie al commercio tra Svizzera e Thailandia, in linea con le nostre politiche agricole e di commercio estero. Migliorare l’accesso al mercato thailandese per i beni e i servizi svizzeri significa anche promuovere la competitività in Thailandia. Nel contempo l’Accordo previene una possibile discriminazione rispetto ad altri partner di libero scambio della Thailandia (v. n. 5.3, 5.6 e 5.7). Il venir meno o la riduzione dei dazi e degli ostacoli non tariffari al commercio, unitamente all’agevolazione degli scambi di servizi, riducono i costi d’approvvigionamento delle aziende elvetiche, il che si ripercuote positivamente anche sui consumatori in Svizzera. Lo stesso dicasi per la Thailandia.</p>
</div></section><section id="lvl_6/lvl_6.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.4">6.4 Ripercussioni sulla società e sull’ambiente</a>
</h2>
<div class="collapseable">
<p class="absatzvor man-space-before-8">Come tutti gli ALS, anche questo è innanzitutto un accordo economico, teso a consolidare le condizioni quadro e la certezza del diritto negli scambi economici tra le Parti. Ciò si ripercuoterà positivamente sulla competitività delle piazze economiche della Svizzera e della Thailandia e sulla loro capacità di mantenere e creare posti di lavoro. Grazie al maggiore impegno bilaterale e multilaterale e a condizioni quadro economiche rette da norme di diritto internazionale favorevoli agli scambi, gli ALS promuovono in generale lo Stato di diritto e concorrono a incentivare lo sviluppo e il benessere economico, in particolare sostenendo il settore privato e il libero mercato.</p>
<p class="absatz man-space-before-4">Le attività economiche richiedono risorse e manodopera e hanno quindi un impatto sulla società e sull’ambiente. Ai fini della sostenibilità occorre rafforzare la capacità economica e aumentare il benessere badando però, sul lungo periodo, a mantenere o a portare a un livello ragionevole le ripercussioni sull’ambiente e il consumo delle risorse e a garantire o migliorare la coesione sociale. Di conseguenza, l’Accordo contiene una serie di disposizioni tese a promuovere le relazioni economiche e commerciali bilaterali compatibilmente con gli obiettivi dello sviluppo sostenibile, in particolare nel capitolo di ampia portata sul commercio e lo sviluppo sostenibile (v. n. 5.11).</p>
<p class="absatz man-space-before-4">Con il presente Accordo, la Thailandia si è impegnata per la prima volta nel quadro di un ALS ad attuare un certo numero di norme giuridicamente vincolanti nel settore del commercio e dello sviluppo sostenibile (v. cap. 10). In un’altra disposizione dell’Accordo, le Parti riaffermano i loro diritti e obblighi derivanti da altri accordi internazionali (art. 1.4), in particolare da accordi e convenzioni nei settori commerciale, ambientale, sociale e dei diritti umani. Ai fini della coerenza sono particolarmente rilevanti le disposizioni derogatorie contenute nei capitoli sugli scambi di merci e servizi (art. 2.18 e 5.16). Il presente Accordo non pregiudica le possibilità di limitare il commercio di beni particolarmente pericolosi o nocivi, previste dalle regole dell’OMC e dagli accordi ambientali multilaterali. Anzi, le disposizioni dell’Accordo conferiscono esplicitamente alle Parti – per analogia alle regole dell’OMC – la possibilità di adottare misure per tutelare la vita e la salute degli esseri viventi (uomini, animali o piante) e per preservare le risorse naturali non rinnovabili. Le corrispondenti prescrizioni tecniche nazionali non sono messe in discussione. Le suddette disposizioni dell’Accordo mirano a garantire che non siano violate né le legislazioni sull’ambiente e sul lavoro degli Stati partner né le norme ambientali e sociali internazionale.</p>
<p class="absatz man-space-before-4">Su richiesta degli Stati membri, il Segretariato dell’AELS ha commissionato uno studio di sostenibilità <i>ex-ante</i> su questo Accordo con la Thailandia. Si tratta del primo studio di questo tipo realizzato dall’AELS. Il mandato è stato aggiudicato alla <i>Trade Policy Hub</i> della <i>London School of Economics</i> nell’ambito di una gara d’appalto pubblica. Lo studio, condotto in parallelo ai negoziati, è stato pubblicato il 26 settembre 2024<sup><a href="#fn-d7e2361" id="fnbck-d7e2361">59</a></sup>. Grazie ai frequenti contatti tra i suoi autori e il gruppo dei negoziatori, i primi risultati sono confluiti precocemente nelle trattative. Lo studio analizza il potenziale impatto sulla sostenibilità del futuro Accordo di libero scambio con la Thailandia. È basato su un modello di equilibrio generale computabile (<i>computable general equilibrium</i>; CGE), su una ricerca a tutto campo nella letteratura specialistica e su un ampio sondaggio presso i portatori d’interesse. Lo studio si avvale di uno scenario realistico che riflette i più recenti accordi di libero scambio conclusi da entrambe le Parti. Tra i settori esaminati per individuare potenziali rischi o ripercussioni figurano l’agricoltura, compresi gli oli vegetali e la carne di pollame, la silvicoltura, le macchine elettriche, i veicoli a motore, la pesca, nonché il settore tessile e dell’abbigliamento. Lo studio non si sofferma su altri settori, come quello dell’estrazione dell’oro, perché visto il livello tariffario già basso, l’ALS non lo influenzerà. Secondo lo studio, l’ALS dovrebbe avere un impatto positivo sulla maggior parte degli indicatori economici (PIL, occupazione, benessere dei consumatori, dinamiche commerciali). Per quanto riguarda gli aspetti sociali e ambientali, gli autori ritengono che l’Accordo non comporterà un aumento delle emissioni globali di gas serra. Anche se le emissioni aumenteranno leggermente sia nei Paesi dell’AELS che in Thailandia, l’ALS potrebbe addirittura portare a una leggera riduzione complessiva delle emissioni a livello mondiale grazie agli effetti di deviazione dei flussi commerciali, via dalle economie a maggiore intensità di carbonio. Le previsioni indicano un effetto simile anche per quanto riguarda determinati agenti inquinanti. Al di là di questi risultati quantitativi, gli autori non individuano relazioni causali di rilievo tra l’ALS e gli effetti di sostenibilità in Thailandia o negli Stati dell’AELS. Alla luce di questi risultati, gli autori dello studio raccomandano di includere nell’ALS disposizioni ancora più esaustive sul commercio e lo sviluppo sostenibile per meglio proteggere gli standard ambientali, i diritti del lavoro e altri diritti umani nel contesto di un aumento del commercio e delle attività economiche. Lo studio raccomanda inoltre di monitorare costantemente l’attuazione dell’ALS, in particolare le disposizioni sul commercio e lo sviluppo sostenibile, per garantire che gli effetti positivi dell’Accordo vadano a beneficio di tutti e che si possano evitare ripercussioni negative. Gli Stati dell’AELS hanno rispettato la raccomandazione di includere disposizioni esaustive sul commercio e lo sviluppo sostenibile (v. commenti al n. 5.11). Negli ultimi anni si sono inoltre adoperati per rafforzare e monitorare sistematicamente l’attuazione dei capitoli relativi al commercio e allo sviluppo sostenibile negli accordi di libero scambio vigenti e continueranno a impegnarsi in tal senso anche nel caso della Thailandia. Lo studio di sostenibilità <i>ex-ante</i> costituirà un’ottima base per un tale monitoraggio.</p>
<div class="footnotes"><p id="fn-d7e2361"><sup><a href="#fnbck-d7e2361">59</a></sup><sup></sup> LSE Trade Policy Hub and Milieu Ltd. (2024), Sustainability Impact Assessment of the Free Trade Agreement between the European Free Trade Association and Thailand, rapporto commissionato dal Segretariato dell’AELS, consultabile all’indirizzo: <a href="http://www.efta.int/" target="_blank">
				www.efta.int
			</a> &gt; Trade Relations &gt; Free trade network &gt; Thailand &gt; News &gt; EFTA releases Sustainability Impact Assessment of future EFTA-Thailand FTA (stato: 20.02.2025).</p></div>
</div></section>
</div></section><section id="lvl_7"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_7">7 Aspetti giuridici</a>
</h1>
<div class="collapseable">
<section id="lvl_7/lvl_7.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.1">7.1 Costituzionalità</a>
</h2>
<div class="collapseable">
<p class="absatzvor man-space-before-8">L’Accordo si basa sull’articolo 54 capoverso 1 della Costituzione federale (Cost.)<sup><a href="#fn-d7e2383" id="fnbck-d7e2383">60</a></sup>, secondo cui la Confederazione è competente per gli affari esteri. L’articolo 184 capoverso 2 Cost. autorizza il Consiglio federale a firmare e a ratificare i trattati internazionali. Secondo l’articolo 166 capoverso 2 Cost., l’Assemblea federale approva i trattati internazionali, fatti salvi i casi nei quali, ai sensi della legge o di un trattato internazionale, è competente il Consiglio federale (art. 24<i>a</i> cpv. 2 LParl; art. 7<i>a</i> cpv. 1 LOGA).</p>
<div class="footnotes"><p id="fn-d7e2383"><sup><a href="#fnbck-d7e2383">60</a></sup><sup></sup> <a href="https://fedlex.data.admin.ch/eli/cc/1999/404" target="_blank">RS <b>101</b></a></p></div>
</div></section><section id="lvl_7/lvl_7.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.2">7.2 Compatibilità con altri obblighi internazionali della Svizzera</a>
</h2>
<div class="collapseable">
<p class="absatzvor man-space-before-8">La Svizzera, gli altri Stati dell’AELS e la Thailandia sono membri dell’OMC. Le Parti sono dell’avviso che il presente Accordo sia conforme agli impegni risultanti dalla loro appartenenza all’OMC. Gli ALS sottostanno alla verifica da parte degli organi competenti dell’OMC e possono essere oggetto di una procedura di composizione delle controversie in seno a tale organizzazione.</p>
<p class="absatz man-space-before-4">La conclusione di ALS con Paesi terzi non contravviene né agli impegni internazionali della Svizzera, compresi quelli nei confronti dell’UE, né tantomeno agli obiettivi della sua politica europea. In particolare, le disposizioni del presente Accordo sono compatibili con gli impegni commerciali della Svizzera nei confronti dell’UE e con gli altri accordi bilaterali conclusi tra la il nostro Paese e l’UE.</p>
</div></section><section id="lvl_7/lvl_7.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.3">7.3 Validità per il Liechtenstein</a>
</h2>
<div class="collapseable">
<p class="absatzvor man-space-before-8">In qualità di membro dell’AELS, il Principato del Liechtenstein è uno degli Stati firmatari dell’ALS con la Thailandia. Questo fatto è compatibile con il Trattato di unione doganale del 29 marzo 1923<sup><a href="#fn-d7e2408" id="fnbck-d7e2408">61</a></sup> tra la Confederazione Svizzera e il Principato del Liechtenstein, a norma del quale la Svizzera opera anche nell’interesse del Liechtenstein nei settori ivi contemplati. L’articolo 1.3 paragrafo 2 dell’ALS stabilisce che in tali settori la Svizzera rappresenta il Liechtenstein.</p>
<div class="footnotes"><p id="fn-d7e2408"><sup><a href="#fnbck-d7e2408">61</a></sup><sup></sup> <a href="https://fedlex.data.admin.ch/eli/cc/39/551_565_576" target="_blank">RS <b>0.631.112.514</b></a></p></div>
</div></section><section id="lvl_7/lvl_7.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.4">7.4 Forma dell’atto</a>
</h2>
<div class="collapseable">
<p class="absatzvor man-space-before-8">Secondo l’articolo 141 capoverso 1 lettera d numeri 1–3 Cost., i trattati internazionali sottostanno al referendum facoltativo se sono di durata indeterminata e indenunciabili, prevedono l’adesione a un’organizzazione internazionale, comprendono disposizioni importanti che contengono norme di diritto o per l’attuazione dei quali è necessaria l’emanazione di leggi federali. Secondo l’articolo 22 capoverso 4 LParl, contengono norme di diritto le disposizioni che, in forma direttamente vincolante e in termini generali e astratti, impongono obblighi, conferiscono diritti o determinano competenze. Sono importanti le disposizioni che dovrebbero essere emanate sotto forma di legge federale sulla base dell’articolo 164 capoverso 1 Cost.</p>
<p class="absatz man-space-before-4">Il presente Accordo contiene disposizioni importanti che fissano norme di diritto ai sensi dell’articolo 164 capoverso 1 Cost. e 22 capoverso 4 LParl (p. es. concessioni tariffarie e disposizioni sulla parità di trattamento). Tali disposizioni sono sostanzialmente analoghe a quelle convenute dalla Svizzera nell’ambito di altri accordi internazionali e presentano contenuti simili in termini giuridici, economici e politici. Il decreto federale che approva l’Accordo sottostà pertanto a referendum facoltativo ai sensi dell’articolo 141 capoverso 1 lettera d numero 3 Cost.</p>
<p class="absatz man-space-before-4">L’Accordo può essere denunciato in qualsiasi momento con un preavviso di sei mesi (art. 15.4), non comporta l’adesione a un’organizzazione internazionale e la sua attuazione non richiede modifiche legislative di alcun tipo.</p>
</div></section><section id="lvl_7/lvl_7.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.5">7.5 Entrata in vigore</a>
</h2>
<div class="collapseable"><p class="absatzvor man-space-before-8">A norma dell’articolo 15.5, l’Accordo entra in vigore il primo giorno del terzo mese successivo al deposito presso il Depositario dello strumento di ratifica da parte della Thailandia e di almeno uno Stato dell’AELS. Per lo Stato dell’AELS che deposita il suo strumento di ratifica dopo l’entrata in vigore dell’Accordo, questo entra in vigore il primo giorno del terzo mese successivo al deposito del suo strumento di ratifica (par. 3).</p></div></section>
</div></section></main>
</div></body>
</html>
