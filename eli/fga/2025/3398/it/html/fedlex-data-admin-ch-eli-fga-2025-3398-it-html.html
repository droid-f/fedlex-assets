<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<title>input-it</title>
</head>
<body><div id="lawcontent">
<div id="preface">
<!--25.082--><p class="srnummer man-space-after-18">25.082</p>
<h1 class="erlasstitel botschafttitel">Messaggio<br>concernente la legge federale <br>sulla cartella sanitaria elettronica</h1>
<p class="botschaftdatum man-space-before-3">del 5 novembre 2025</p>
<p class="botschaftlinie man-space-before-10"></p>
<p class="salutation man-space-before-3">Onorevoli presidenti e consiglieri,</p>
<p class="absatzvor man-space-before-8">con il presente messaggio vi sottoponiamo, per approvazione, il disegno di legge federale sulla cartella sanitaria elettronica (precedentemente: cartella informatizzata del paziente).</p>
<p class="absatz man-space-before-4">Nel contempo vi proponiamo di togliere dal ruolo i seguenti interventi parlamentari:</p>
<p></p>
<div class="table"><table border="1">
			
			
			<tr>
				
				
				<td>
					
					<p class="man-template-tab-krpr man-space-before-4">2019</p>
				</td>
				<td>
					
					<p class="man-template-tab-krpr man-space-before-4">M</p>
				</td>
				<td>
					
					<p class="man-template-tab-krpr man-space-before-4">19.3955</p>
				</td>
				<td>
					
					<p class="man-template-tab-krpr man-space-before-4 man-text-align-left">Una cartella informatizzata del paziente per tutti i professionisti della salute coinvolti nel processo di cura<br>(N 26.09.2019, CSSS-N; S 08.03.2021)</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4">2022</p>
				</td>
				<td>
					
					<p class="man-template-tab-krpr man-space-before-4">M</p>
				</td>
				<td>
					
					<p class="man-template-tab-krpr man-space-before-4">22.3015</p>
				</td>
				<td>
					
					<p class="man-template-tab-krpr man-space-before-4 man-text-align-left">Concepire una cartella informatizzata del paziente consona alla prassi e garantirne il finanziamento<br>(N 11.05.2022, CSSS-N; S 20.09.2022)</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4">2023</p>
				</td>
				<td>
					
					<p class="man-template-tab-krpr man-space-before-4">P</p>
				</td>
				<td>
					
					<p class="man-template-tab-krpr man-space-before-4">23.3674</p>
				</td>
				<td>
					
					<p class="man-template-tab-krpr man-space-before-4 man-text-align-left">Accelerare l’introduzione della cartella informatizzata del paziente<br>(S 13.09.2023, Ettlin)</p>
				</td>
			</tr>
		</table></div>
<p class="absatzvor man-space-before-8">Gradite, onorevoli presidenti e consiglieri, l’espressione della nostra alta considerazione.</p>
<p></p>
<div class="table layout-table"><table>
			
			
			<tr>
				
				<td>
					
					<p class="unterschriftenfi1 man-space-before-24">5 novembre 2025</p>
				</td>
				<td>
					
					<p class="unterschriftenfi1 man-space-before-24">In nome del Consiglio federale svizzero:</p>
					<p class="unterschriftenfi man-space-before-6">La presidente della Confederazione, Karin Keller-Sutter<br>Il cancelliere della Confederazione, Viktor Rossi</p>
				</td>
			</tr>
		</table></div>
<p class="absatz man-space-before-4"></p>
<p class="absatz man-space-before-4"></p>
<p class="titeluebersicht man-space-after-13 man-font-weight-bold">Compendio</p>
<p class="absatzkurs man-font-style-italic man-space-before-4"><b>Con la nuova legge federale sulla cartella sanitaria elettronica si intende sviluppare ulteriormente la cartella sanitaria elettronica e garantirne il finanziamento a lungo termine. Scopo della cartella sanitaria elettronica è, da un lato, migliorare la qualità delle cure e accrescere la sicurezza dei pazienti nell’ambito dell’autodeterminazione informativa e, dall’altro, aumentare l’efficienza e contenere i costi del sistema sanitario riducendone le ridondanze.</b></p>
<p class="zwischentitel man-space-before-8 man-font-weight-bold"><i>Situazione iniziale</i></p>
<p class="absatzkurs man-font-style-italic man-space-before-4">La vigente legge federale sulla cartella informatizzata del paziente (LCIP) è stata introdotta per migliorare la qualità delle cure mediche e i processi di cura, accrescere la sicurezza dei pazienti, aumentare l’efficienza del sistema sanitario e promuovere l’alfabetizzazione sanitaria. Si pensava che avrebbe fornito un contributo significativo al raggiungimento di un’assistenza sanitaria di qualità e al contenimento dei costi nel settore sanitario.</p>
<p class="absatzkurs man-font-style-italic man-space-before-4">Tuttavia, gli obiettivi perseguiti in termini di diffusione e di utilizzo dell’attuale cartella informatizzata del paziente (CIP) sono finora rimasti nettamente al di sotto delle aspettative. La doppia volontarietà – ossia il principio secondo cui i fornitori di prestazioni ambulatoriali e i pazienti decidono autonomamente se aderire all’attuale CIP – non ha consentito di ottenere la capillarità auspicata. Inoltre, la complessa procedura di certificazione delle comunità e delle comunità di riferimento che offrono attualmente la CIP ha generato notevoli ritardi, a causa dei quali la CIP ha potuto entrare in funzione gradualmente solo nel corso del 2021.</p>
<p class="absatzkurs man-font-style-italic man-space-before-4">Sulla base delle conoscenze tratte dal rapporto del 14 dicembre 2018 in adempimento del postulato Wehrli 18.4328 «Cartella informatizzata del paziente. Che cos’altro si può fare per garantirne il pieno utilizzo?», il 27 aprile 2022 il Consiglio federale ha incaricato il Dipartimento federale dell’interno (DFI) di elaborare due avamprogetti: uno di revisione completa della LCIP e uno, separato, sul finanziamento transitorio, entrato in vigore il 1° ottobre 2024. L’Assemblea federale ha approvato per quest’ultimo un limite di spesa di 30 milioni di franchi, subordinato a un cofinanziamento di importo almeno equivalente da parte dei Cantoni. In tal modo, la Confederazione può accordare aiuti finanziari per cinque anni al fine di promuovere la diffusione dell’attuale CIP e garantire così che il suo ulteriore sviluppo non si areni fintanto che non sarà entrato in vigore il presente disegno di legge. Nella procedura di consultazione sul presente progetto, svoltasi dal 28 giugno al 19 ottobre 2023, un’ampia maggioranza dei 183 partecipanti ha appoggiato le finalità e le linee direttrici dell’avamprogetto.</p>
<p class="absatzkurs man-font-style-italic man-space-before-4">Per aumentarne la comprensibilità e l’accettazione, la cartella sarà ora denominata «cartella sanitaria elettronica» (CSE). L’esperienza mostra che, tra la popolazione, l’espressione finora utilizzata «cartella informatizzata del paziente» è associata alla malattia e pertanto non riflette il carattere di questo strumento, concepito per contribuire alla prevenzione e alla promozione della salute lungo l’intero arco della vita. Il presente disegno di legge crea i presupposti per una cartella che accompagni la popolazione domiciliata in Svizzera sin dalla nascita, nei momenti di salute come in quelli di malattia. La nuova denominazione suggerisce che la CSE possa servire anche a sostenere l’alfabetizzazione sanitaria, a promuovere la prevenzione e a coordinare le cure. Per analogia, in futuro, le persone che possiedono questa cartella saranno denominate «titolari» di una CSE. Questa denominazione rafforza l’aspetto della responsabilità individuale e sottolinea la possibilità del cittadino di gestire attivamente la CSE. Per maggiore chiarezza si rinuncia inoltre alla distinzione tra comunità e comunità di riferimento, mantenendo unicamente le «comunità».</p>
<p class="zwischentitel man-space-before-8 man-font-weight-bold"><i>Contenuto del progetto</i></p>
<p class="absatzkurs man-font-style-italic man-space-before-4">Il presente disegno di legge punta, da un lato, a definire chiaramente la ripartizione dei compiti e delle competenze tra Confederazione e Cantoni e, dall’altro, a introdurre disposizioni che garantiscano un finanziamento a lungo termine della CSE. In quest’ottica, si è previsto quindi di centralizzare l’infrastruttura tecnica. In futuro, la Confederazione assumerà la responsabilità della gestione e dell’ulteriore sviluppo, il che consentirà di migliorare l’efficienza tecnica e operativa come pure l’interoperabilità. I Cantoni sosterranno i costi di gestione correnti. A tale effetto, ogni Cantone potrà decidere se farsene carico direttamente, nell’ottica di un servizio pubblico, oppure se rifatturarli in modo proporzionale alle comunità. I Cantoni garantiranno inoltre l’operatività di una comunità sul proprio territorio. Le comunità continueranno ad assistere i titolari di CSE e a formare i professionisti della salute e le strutture sanitarie sull’impiego della CSE, supportandoli anche nel collegamento al sistema d’informazione CSE.</p>
<p class="absatzkurs man-font-style-italic man-space-before-4">L’efficacia della CSE è direttamente legata alla sua diffusione capillare e al suo utilizzo sistematico nell’intero sistema sanitario svizzero. Solo se adottata in maniera coerente e impiegata su larga scala, la CSE potrà migliorare significativamente la qualità dell’assistenza medica. A tal fine, il vigente modello di apertura per la popolazione sarà sostituito dal cosiddetto modello opt-out, basato sulla possibilità di opporsi all’apertura automatica. In altre parole, una CSE sarà aperta automaticamente e gratuitamente per tutte le persone domiciliate in Svizzera che non si oppongono alla sua apertura. I Cantoni saranno incaricati di attuare il modello di opt-out e di informare la popolazione sulle opportunità e sui diritti relativi alla CSE. Nella fase di introduzione, la Confederazione sosterrà inoltre i Cantoni attraverso una campagna di sensibilizzazione della popolazione e assumerà i costi dell’invio del materiale informativo a tutte le economie domestiche.</p>
<p class="absatzkurs man-font-style-italic man-space-before-4">In adempimento della mozione 19.3955 «Una cartella informatizzata del paziente per tutti i professionisti della salute coinvolti nel processo di cura», presentata dalla Commissione della sicurezza sociale e della sanità del Consiglio nazionale il 4 luglio 2019, l’obbligo di collegamento alla CSE sarà esteso a tutti i fornitori di prestazioni autorizzati a fatturare a carico dell’assicurazione obbligatoria delle cure medico-sanitarie (AOMS). Tale obbligo varrà anche per i fornitori di prestazioni che fatturano a carico dell’assicurazione per l’invalidità, dell’assicurazione contro gli infortuni e dell’assicurazione militare, nonché per la sanità militare.</p>
<p class="absatz man-space-before-4"></p>
<p class="absatz man-space-before-4"></p>
<p class="titelbotschaftinnen man-space-after-18">Messaggio</p>
</div>
<main id="maintext"><section id="lvl_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_1">1 Situazione iniziale</a>
</h1>
<div class="collapseable">
<section id="lvl_1/lvl_1.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.1">1.1 Necessità di agire e obiettivi</a>
</h2>
<div class="collapseable">
<p class="absatzvor man-space-before-8">La legge federale del 19 giugno 2015<sup><a href="#fn-d30764e181" id="fnbck-d30764e181">1</a></sup> sulla cartella informatizzata del paziente (LCIP) disciplina, in quanto legge quadro, le condizioni per il trattamento dei dati della cartella informatizzata del paziente (CIP), in particolare per quanto concerne l’interoperabilità nonché la protezione e sicurezza dei dati. Le prime comunità e comunità di riferimento, cui compete la gestione, sono entrate in funzione nel 2021. Risultano attualmente certificate ed attive una comunità (AD Swiss) e sei comunità di riferimento (ABILIS, CARA, eHealth Aargau [emedo], Post Sanela, eSANITA e Mon Dossier Santé), che con il loro bacino di utenza coprono tutta la Svizzera (stato: fine settembre 2025). Sin dall’introduzione della CIP è tuttavia emersa in modo evidente la mancanza di disciplinamenti chiari riguardo alla ripartizione dei compiti e delle competenze tra Confederazione e Cantoni nonché al finanziamento a lungo termine. Da qui la necessità di migliorare il coordinamento e l’armonizzazione tra i numerosi attori coinvolti, fra i quali rientrano, oltre alle comunità e alle comunità di riferimento, anche i fornitori di piattaforme, gli organismi di certificazione e i servizi di accreditamento, e gli emittenti di strumenti d’identificazione elettronici. L’11 agosto 2021, nel suo rapporto<sup><a href="#fn-d30764e193" id="fnbck-d30764e193">2</a></sup> in adempimento del postulato Wehrli 18.4328 «Cartella informatizzata del paziente. Che cos’altro si può fare per garantirne il pieno utilizzo?» del 14 dicembre 2018 (di seguito: rapporto in adempimento del postulato Wehrli), anche il Consiglio federale aveva constatato che la CIP era posta di fronte a diverse sfide che ne ostacolavano la diffusione e l’utilizzo:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">il finanziamento della gestione e dell’ulteriore sviluppo della CIP non era sufficientemente garantito;</dd>
<dt class="man-space-before-4">– </dt>
<dd class="man-space-before-4">l’attuazione decentralizzata e una complessa procedura di certificazione ostacolavano l’implementazione della CIP, con conseguenti ritardi;</dd>
<dt class="man-space-before-4">– </dt>
<dd class="man-space-before-4">in mancanza di una piena competenza federale, le possibilità di disciplinamento della Confederazione erano limitate, il che restringeva anche le sue capacità di intervento.</dd>
</dl>
<p class="absatz man-space-before-4">Alla luce di questo contesto, il Consiglio federale aveva deciso di sottoporre la LCIP a un esame approfondito per determinare quali delle misure menzionate nel rapporto in adempimento del postulato Wehrli dovessero essere attuate nell’ambito di una revisione della legge. Con la pertinente decisione di principio del 27 aprile 2022, il Consiglio federale ha quindi incaricato il Dipartimento federale dell’interno (DFI) di elaborare due progetti:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">un progetto di revisione completa della LCIP basato su punti chiave definiti;</dd>
<dt class="man-space-before-4">– </dt>
<dd class="man-space-before-4">un progetto separato sul finanziamento transitorio della CIP fino all’entrata in vigore della revisione completa.</dd>
</dl>
<p class="absatz man-space-before-4">Quest’ultimo progetto separato, ossia la modifica del 15 marzo 2024<sup><a href="#fn-d30764e235" id="fnbck-d30764e235">3</a></sup> (finanziamento transitorio, consenso e accesso ai servizi di ricerca di dati) e quindi anche il riferimento all’articolo 117 capoverso 1 della Costituzione federale<sup><a href="#fn-d30764e248" id="fnbck-d30764e248">4</a></sup> (Cost.) secondo cui la CIP è ora considerata uno strumento dell’AOMS, è entrato in vigore il 1° ottobre 2024.</p>
<p class="absatz man-space-before-4">Il progetto di revisione completa della LCIP è stato posto in consultazione dal Consiglio federale il 28 giugno 2023, incontrando sostanzialmente ampio favore. Nella consultazione si è tuttavia criticata la presente attuazione decentralizzata ed è stata auspicata una maggiore centralizzazione. Il DFI ha in seguito esaminato e approfondito diverse varianti di centralizzazione in collaborazione con l’Ufficio federale della sanità pubblica (UFSP). In base a tali analisi, il 27 settembre 2024 il Consiglio federale ha deciso di integrare nella revisione della LCIP la centralizzazione dell’infrastruttura tecnica della CIP. In futuro, la Confederazione sarà responsabile della gestione di un unico sistema d’informazione centralizzato.</p>
<p class="absatz man-space-before-4">Le esperienze fatte sinora mostrano che, tra la popolazione, la denominazione «cartella informatizzata del paziente» è associata principalmente alla malattia e pertanto non riflette sufficientemente il carattere di questo strumento digitale, concepito per contribuire alla prevenzione e alla promozione della salute lungo l’intero arco della vita. Il presente disegno di legge crea pertanto le basi giuridiche per una cartella completa, che accompagni la popolazione svizzera in modo continuativo sin dalla nascita e attraverso tutte le fasi della vita, nei momenti di salute come in quelli di malattia. Per rispecchiare terminologicamente questo obiettivo di ampio respiro, in futuro l’attuale CIP sarà denominata «cartella sanitaria elettronica» (CSE). In questo modo sarà chiaro che la CSE non serve soltanto a migliorare l’assistenza sanitaria, ma anche a rafforzare l’alfabetizzazione sanitaria individuale, a promuovere misure preventive e a ottimizzare il coordinamento delle cure. Di conseguenza, la revisione totale della LCIP, ossia la nuova legge federale sulla cartella sanitaria elettronica (LCSE), persegue segnatamente i seguenti obiettivi:</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Ridenominazione della CIP in «cartella sanitaria elettronica (CSE)»</p>
<p class="absatz man-space-before-4">L’attuale CIP è ribattezzata «cartella sanitaria elettronica» e le persone che ne possiedono una sono denominate «titolari». Nel presente messaggio sono utilizzate entrambe le denominazioni, CIP e CSE, per descrivere rispettivamente la situazione attuale e quella futura.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Ridefinizione delle comunità</p>
<p class="absatz man-space-before-4">Si rinuncia all’attuale distinzione tra comunità e comunità di riferimento. Nel disegno di legge, le comunità sono costituite da professionisti della salute e strutture sanitarie e sono incaricate di eseguire gli incarichi dei titolari di una CSE e di assisterli nel suo utilizzo. Anche in questo caso, nel presente messaggio sono utilizzate entrambe le denominazioni, comunità di riferimento e comunità, per descrivere rispettivamente la situazione attuale e quella futura.</p>
<p class="absatzvor-kurs man-font-style-italic man-space-before-8 man-text-align-left" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Chiaro disciplinamento della competenza in materia di finanziamento e della ripartizione dei compiti</p>
<p class="absatz man-space-before-4">Il disegno di legge contiene un nuovo disciplinamento completo della ripartizione dei compiti e delle competenze tra Confederazione, Cantoni e comunità. Include inoltre norme sul finanziamento a lungo termine della CSE nonché sulla centralizzazione dell’infrastruttura tecnica, finora organizzata in maniera decentralizzata, in vista di un sistema d’informazione centrale per la cartella sanitaria elettronica (di seguito: sistema d’informazione CSE).</p>
<p class="absatzvor-kurs man-font-style-italic man-space-before-8 man-text-align-left" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Maggiore diffusione tra i professionisti della salute e le strutture sanitarie lungo l’intero percorso di cura</p>
<p class="absatz man-space-before-4">Ad oggi, l’obbligo di collegamento alla CIP si applica soltanto ai fornitori di prestazioni stazionarie come ospedali, case di cura, case per partorienti e nuovi medici autorizzati. La mozione 19.3955 «Una cartella informatizzata del paziente per tutti i professionisti della salute coinvolti nel processo di cura», presentata il 4 luglio 2019 dalla Commissione della sicurezza sociale e della sanità del Consiglio nazionale (CSSS-N), incarica il Consiglio federale di elaborare le condizioni quadro legislative necessarie affinché tutti i fornitori di prestazioni ambulatoriali siano ora obbligati ad affiliarsi a una comunità.</p>
<p class="absatz man-space-before-4">L’abolizione della volontarietà a favore dell’utilizzo obbligatorio della CSE da parte di tutti i fornitori di prestazioni secondo la legge federale del 18 marzo 1994<sup><a href="#fn-d30764e283" id="fnbck-d30764e283">5</a></sup> sull’assicurazione malattie (LAMal), l’obbligo di collegamento dei fornitori di prestazioni che fatturano a carico delle assicurazioni per l’invalidità, contro gli infortuni e militare nonché il collegamento della sanità militare mirano a promuovere la diffusione e l’utilizzo della CSE. Quest’ultima può infatti sviluppare appieno il suo potenziale solo se tutti i professionisti della salute e tutte le strutture sanitarie lungo l’intero percorso di cura vi registrano le informazioni rilevanti. È tuttavia necessario conservare la possibilità di concedere deroghe al fine di garantire la sicurezza dell’approvvigionamento. Per i professionisti della salute e le strutture sanitarie è inoltre fondamentale che l’integrazione della CSE nei rispettivi sistemi primari esistenti avvenga in modo automatizzato e senza discontinuità di supporto, affinché i dati possano essere registrati e consultati nel modo più efficiente ed automatico possibile, riducendo così al minimo l’onere amministrativo.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Maggiore diffusione nella popolazione</p>
<p class="absatz man-space-before-4">Secondo il messaggio del 29 maggio 2013<sup><a href="#fn-d30764e299" id="fnbck-d30764e299">6</a></sup> concernente la LCIP (di seguito: messaggio LCIP 2013), l’apertura e la gestione di una CIP sono volontarie per i pazienti. Il principio guida era che ciascun paziente potesse decidere autonomamente, in virtù dell’autodeterminazione informativa, se aprire una CIP e, in tal caso, attribuire ai professionisti della salute diritti d’accesso completi o limitati oppure non accordarne affatto. Finora la CIP non ha tuttavia raggiunto la diffusione auspicata (a fine settembre 2025 si contano 123 559 CIP aperte). Il successo della CSE dipenderà in primo luogo dalla sua diffusione (capillare). Solo così sarà possibile favorire un utilizzo su ampia scala, ciò che a sua volta garantirà l’accesso alle informazioni rilevanti ai fini della cura e ne determinerà l’effettivo beneficio. Di conseguenza, il presente progetto intende sostituire l’attuale modello di apertura di una cartella con il modello basato sulla possibilità di opporsi all’apertura automatica. In altre parole, per tutte le persone domiciliate in Svizzera sarà aperta una CSE automaticamente e gratuitamente, a meno che esse non vi si oppongano. Questo approccio permetterà di garantire la diffusione della CSE e la disponibilità il più possibile capillare delle informazioni rilevanti ai fini della cura, contribuendo così a evitare, per esempio, la ripetizione di esami già effettuati.</p>
<p class="absatzvor-kurs man-font-style-italic man-space-before-8 man-text-align-left">Gruppi interessati e relativi benefici</p>
<p class="absatz man-space-before-4">In sintesi, si può affermare che il presente progetto deve adeguare radicalmente le basi legali e le condizioni quadro affinché la futura CSE possa continuare a perseguire gli scopi della CIP: migliorare la qualità delle cure mediche e i processi di cura, accrescere la sicurezza dei pazienti titolari di una CSE, aumentare l’efficienza del sistema sanitario e promuovere l’alfabetizzazione sanitaria della popolazione anche per contribuire a garantire un’assistenza sanitaria di qualità e a contenere i costi nell’ambito dell’assicurazione malattie. Tali scopi sono illustrati nelle sezioni seguenti. Tra i gruppi interessati dalla revisione vi sono dunque, oltre ai pazienti, anche la popolazione sana, i professionisti della salute e le strutture sanitarie.</p>
<p class="absatz man-space-before-4">La CSE è incentrata sui benefici per l’intera popolazione. In quanto proprietari della cartella sanitaria elettronica e dei dati in essa contenuti, i futuri <i>titolari di una CSE in Svizzera</i> beneficeranno di una panoramica completa di tutte le cure mediche ricevute e di tutte le informazioni raccolte lungo l’intero percorso di cura. Attualmente, non è sempre possibile capire cosa succede ai propri dati sanitari quando il medico di famiglia li trasmette a un medico specialista o a un ospedale. Il nuovo e moderno disciplinamento contribuisce a migliorare la situazione esistente sul fronte della sicurezza e dell’autodeterminazione informativa. Questa trasparenza consente ai titolari di una CSE di informarsi attivamente e di assumere un ruolo consapevole all’interno del processo di cura – per esempio ponendo domande mirate e prendendo decisioni fondate. Se, per esempio, uno studio medico chiude o i referti e gli esami risalgono a molto tempo prima, i titolari di una CSE avranno comunque un accesso strutturato e sicuro alle loro informazioni sanitarie, il che consentirà loro di consolidare nel tempo la propria alfabetizzazione sanitaria. La nuova CSE dovrebbe allo stesso tempo migliorare la facilità d’uso e semplificare il reperimento di informazioni.</p>
<p class="absatz man-space-before-4">Tutto questo non pregiudica l’autodeterminazione informativa: anche con la possibilità di opporsi all’apertura automatica, la CSE resta infatti volontaria e i titolari possono continuare a decidere autonomamente chi può consultare le loro informazioni sanitarie e che tipo di informazioni condividere. In caso di emergenza, la CSE consentirà inoltre un accesso rapido e sicuro ad informazioni rilevanti ai fini della cura come diagnosi precedenti, allergie e intolleranze, piani farmacologici, vaccinazioni, protesi, impianti o pacemaker. Questa possibilità accrescerà la sicurezza dei titolari di una CSE e potrà migliorare notevolmente la qualità delle cure. Attualmente, lo scambio di informazioni sanitarie tra specialisti avviene quasi sempre senza che i pazienti ne abbiano una visione completa. La CSE renderà questi processi trasparenti e tracciabili: ogni sua consultazione sarà verbalizzata in modo che i titolari possano sapere chi ha consultato i dati e che tipo di dati, consolidando così il principio secondo cui «nessun utilizzo avviene senza informazione».</p>
<p class="absatz man-space-before-4">Anche i <i>professionisti della salute</i> e le <i>strutture sanitarie</i> beneficeranno di questi vantaggi. La CSE ridurrà l’onere amministrativo, perché in molti casi non sarà più necessario richiedere o trasmettere manualmente le informazioni rilevanti ai fini della cura. Tuttavia, per realizzare questi vantaggi in termini di efficienza è indispensabile che l’integrazione della CSE nei sistemi primari esistenti avvenga in modo automatizzato e senza discontinuità di supporto. Nell’era della mobilità, della libera scelta del medico e della crescente carenza di medici di famiglia, le informazioni sanitarie di una persona sono sparse in tutto il sistema. Raccoglierle e garantirne la consultazione tempestiva, sicura e autorizzata è fondamentale per poter prendere decisioni terapeutiche informate. La nuova LCSE permetterà così di ottenere un potenziale risparmio e di migliorare il coordinamento tra diversi professionisti della salute e strutture sanitarie. In questo modo si rafforzerà la continuità delle cure e si ridurrà il rischio di ridondanze, esami evitabili, malintesi ed errori terapeutici. Anche il Controllo federale delle finanze (CDF) sottolinea in modo chiaro che la diagnostica per immagini, per esempio, trarrà grande beneficio dalla CSE, poiché i medici potranno trovare più rapidamente i referti radiologici ed evitare così di ripetere esami già effettuati<sup><a href="#fn-d30764e332" id="fnbck-d30764e332">7</a></sup>.</p>
<p class="absatz man-space-before-4">Al fine di garantire l’utilità della CSE per i diversi gruppi interessati e di conseguire così il successo auspicato, il presente disegno di legge comprende soprattutto misure volte a favorirne la diffusione e l’utilizzazione.</p>
<div class="footnotes">
<p id="fn-d30764e181"><sup><a href="#fnbck-d30764e181">1</a></sup><sup></sup> <a href="https://fedlex.data.admin.ch/vocabulary/legal-taxonomy/9640" target="_blank" data-rs-uri="https://fedlex.data.admin.ch/eli/cc/2017/203" data-rs="816.1" data-lang="it">RS <b>816.1</b></a></p>
<p id="fn-d30764e193"><sup><a href="#fnbck-d30764e193">2</a></sup><sup></sup> Elektronisches Patientendossier. Was gibt es noch zu tun bis zu seiner flächendeckenden Verwendung? Bericht des Bundesrates in Erfüllung des Postulates 18.4328 Wehrli vom 14. Dezember 2018. Consultabile all’indirizzo: <a href="https://www.bag.admin.ch/it" target="_blank">
				www.bag.admin.ch
			</a> &gt; Strategie &amp; Politik &gt; Nationale Gesundheitsstrategien &gt; eHealth &gt; Umsetzung und Vollzug EPDG &gt; Verbreitung und Nutzung des EPD (stato: 3.6.2025).</p>
<p id="fn-d30764e235"><sup><a href="#fnbck-d30764e235">3</a></sup><sup></sup> <a href="https://fedlex.data.admin.ch/eli/oc/2024/458" target="_blank">RU <b>2024</b> 458</a></p>
<p id="fn-d30764e248"><sup><a href="#fnbck-d30764e248">4</a></sup><sup></sup> <a href="https://fedlex.data.admin.ch/vocabulary/legal-taxonomy/4715" target="_blank" data-rs-uri="https://fedlex.data.admin.ch/eli/cc/1999/404" data-rs="101" data-lang="it">RS <b>101</b></a></p>
<p id="fn-d30764e283"><sup><a href="#fnbck-d30764e283">5</a></sup><sup></sup> <a href="https://fedlex.data.admin.ch/vocabulary/legal-taxonomy/10133" target="_blank" data-rs-uri="https://fedlex.data.admin.ch/eli/cc/1995/1328_1328_1328" data-rs="832.10" data-lang="it">RS <b>832.10</b></a></p>
<p id="fn-d30764e299"><sup><a href="#fnbck-d30764e299">6</a></sup><sup></sup> <a href="https://fedlex.data.admin.ch/eli/fga/2013/989" target="_blank">FF <b>2013</b> 4559</a></p>
<p id="fn-d30764e332"><sup><a href="#fnbck-d30764e332">7</a></sup><sup></sup> EFK: Evaluation der Mechanismen zur angemessenen Verwendung bildgebender Verfahren in der Medizin (rapporto CDF-22613 del 31.1.2025).</p>
</div>
</div></section><section id="lvl_1/lvl_1.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.2">1.2 Alternative esaminate e opzioni scelte</a>
</h2>
<div class="collapseable">
<section id="lvl_1/lvl_1.2/lvl_1.2.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.2/lvl_1.2.1">1.2.1 Finanziamento, ripartizione dei compiti e centralizzazione</a>
</h3>
<div class="collapseable">
<p class="absatzvor man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">In base ai pareri espressi nella consultazione e alla raccomandazione del CDF, il DFI ha esaminato diverse varianti di centralizzazione, confrontandole con la variante posta in consultazione:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">variante in consultazione: nessun disciplinamento in materia di centralizzazione, ma i Cantoni possono promuovere il raggruppamento dell’infrastruttura tecnica e delle comunità di riferimento;</dd>
<dt class="man-space-before-4">– </dt>
<dd class="man-space-before-4">variante per una centralizzazione integrale: infrastruttura tecnica e organizzazione operativa affidate alla Confederazione (reinizializzazione e statalizzazione);</dd>
<dt class="man-space-before-4">– </dt>
<dd class="man-space-before-4">variante per una centralizzazione parziale: infrastruttura tecnica gestita dalla Confederazione e organizzazione operativa affidata ai Cantoni;</dd>
<dt class="man-space-before-4">– </dt>
<dd class="man-space-before-4">variante per una centralizzazione parziale: infrastruttura tecnica gestita dalla Confederazione e organizzazione operativa affidata alla o alle comunità di riferimento.</dd>
</dl>
<p class="absatz man-space-before-4">Le varianti presentano diversi gradi di centralizzazione: si va dal mantenimento della soluzione posta in consultazione alla centralizzazione su base volontaria da parte dei Cantoni e dalla centralizzazione completa di tutti i compiti a livello federale fino a una nuova ripartizione dei compiti tra Confederazione e Cantoni o comunità di riferimento. L’analisi di queste opzioni ha evidenziato che una centralizzazione completa comporterebbe di fatto la necessità di reinizializzare e statalizzare l’intero sistema CIP. Un simile approccio avrebbe con ogni probabilità indotto gli attuali attori a ritirarsi rapidamente dal sistema, cosa che il Consiglio federale voleva evitare. Gli investimenti finora effettuati sarebbero andati persi e si sarebbe dovuto inoltre mettere in conto un ritardo non quantificabile, con tutta l’incertezza che ne sarebbe conseguita. Anche demandare l’organizzazione operativa ai Cantoni avrebbe significato dover ricominciare tutto <i>ex novo</i>. Sulla base di questi accertamenti, il 27 settembre 2024 il Consiglio federale ha quindi deciso di prevedere una centralizzazione solo dell’infrastruttura tecnica della CIP o della futura CSE, e di affidare alla Confederazione la responsabilità per la gestione del sistema d’informazione centralizzato CSE. La proposta del Consiglio federale prevede cioè una centralizzazione solo laddove questa risulta opportuna dal punto di vista operativo ed economico, segnatamente a livello di infrastruttura tecnica. Le esperienze passate mostrano che la migrazione dei dati esistenti che ne deriva può essere attuata in modo efficiente e con un onore proporzionato e quindi ragionevole per i professionisti della salute e le strutture sanitarie già collegati. Nel 2025, per esempio, la comunità di riferimento emedo ha cambiato il fornitore della sua piattaforma tecnica passando da Posta CH Digital Services SA a BINT GmbH. All’inizio del 2026, anche le comunità di riferimento CARA ed eSANITA effettueranno questo passaggio.</p>
<p class="absatz man-space-before-4">Allo stesso tempo, le future comunità, per le quali il servizio alla clientela e la qualità dell’assistenza costituiscono fattori centrali, disporranno di un certo margine di manovra nell’organizzazione della propria offerta. Inoltre, continueranno ad accompagnare i professionisti della salute e le strutture sanitarie ad esse aderenti offrendo loro assistenza e formazione. Infine, garantiranno un facile accesso alla CSE tramite servizi di assistenza per la popolazione.</p>
<p class="absatz man-space-before-4">La Confederazione acquisterà il sistema d’informazione CSE e ne affiderà la gestione a un fornitore esterno. L’acquisto e la gestione saranno oggetto di una commessa pubblica ai sensi dell’articolo 8 della legge federale del 21 giugno 2019<sup><a href="#fn-d30764e380" id="fnbck-d30764e380">8</a></sup> sugli appalti pubblici (LAPub). Il Consiglio federale ritiene importante che tutti i fornitori delle piattaforme esistenti abbiano la possibilità di partecipare al bando pubblico in modo tale che gli investimenti da loro già effettuati risultino proficui anche a lungo termine. Il futuro fornitore dovrà disporre di un’esperienza pertinente maturata in Svizzera o nel settore sanitario svizzero.</p>
<p class="absatz man-space-before-4">Dal punto di vista tecnico, economico e organizzativo, i vantaggi di una soluzione centralizzata prevalgono sugli svantaggi. Finora, la presenza di più piattaforme CIP parallele ha posto problemi a livello di interoperabilità. Ostacola inoltre notevolmente l’ulteriore sviluppo della CIP e tende a generare costi più elevati, poiché le nuove funzionalità devono essere implementate e testate singolarmente sulle piattaforme decentralizzate delle rispettive comunità. Optare per un sistema d’informazione centralizzato CSE unito a un’aggiudicazione conforme alla LAPub, invece che per una delega di compiti conformemente alle disposizioni della legge del 5 ottobre 1990<sup><a href="#fn-d30764e394" id="fnbck-d30764e394">9</a></sup> sui sussidi (LSu), permette al Consiglio federale di fissare priorità strategiche, specie per quanto concerne la gestione, il controllo e l’ulteriore sviluppo del sistema d’informazione CSE, e di attuarle più facilmente. Il sistema d’informazione centralizzato CSE costituirà inoltre parte integrante dello spazio svizzero dei dati sanitari (Swiss Health Data Space; SwissHDS), che vedrà la luce nei prossimi anni nell’ambito del programma DigiSanté.</p>
<p class="absatz man-space-before-4">Per quanto concerne la protezione e la sicurezza dei dati va precisato che il sistema d’informazione CSE sarà uno strumento informatico, ossia un oggetto da proteggere della Confederazione e soggetto ai requisiti della legge federale del 18 dicembre 2020<sup><a href="#fn-d30764e408" id="fnbck-d30764e408">10</a></sup> sulla sicurezza delle informazioni (LSIn). Di conseguenza, sarà improntato ai principi «Zero Trust», «Security by Design» e «Security by Default»<sup><a href="#fn-d30764e420" id="fnbck-d30764e420">11</a></sup>. Nel quadro dell’autorizzazione, le comunità dovranno comprovare di adempiere i requisiti in materia di protezione e sicurezza dei dati. I professionisti della salute e le strutture sanitarie dovranno invece vegliare da sé al rispetto delle prescrizioni in materia di protezione e di sicurezza dei dati. Oltre agli obblighi di cui alla LSIn – segnatamente l’elaborazione di un piano in materia di trattamento dei dati nonché il regolare svolgimento e aggiornamento di analisi dei rischi – si dovranno adottare misure di sicurezza supplementari per il sistema d’informazione CSE, tra cui la gestione di un «Security Operations Center», un monitoraggio continuo (24 ore su 24/7 giorni su 7) della sicurezza del sistema e l’introduzione di un programma strutturato di Bug-Bounty (v. n. 7.7). Tutte le misure saranno concretizzate e rese operative nell’ambito del diritto esecutivo o della procedura di appalto in stretto coordinamento con servizi specializzati federali ed esperti di sicurezza esterni. Il Consiglio federale interpreta il risultato serrato della votazione sul mezzo d’identificazione elettronico (Id-e) come un mandato a rafforzare la fiducia della popolazione nelle infrastrutture digitali della Confederazione. In questo contesto, saranno adottate tutte le misure per soddisfare i requisiti di protezione e sicurezza dei dati estremamente elevati.</p>
<p class="absatz man-space-before-4">I costi per la gestione del sistema d’informazione CSE saranno a carico dei Cantoni. Questi ultimi garantiranno inoltre il finanziamento di almeno una comunità sul loro territorio. Questo disciplinamento consentirà ai Cantoni di conservare un margine di manovra sufficiente per poter tenere conto delle specificità regionali. A tale effetto potranno essere utilizzati modelli di finanziamento che consentano un eventuale rifinanziamento, per esempio rifatturando proporzionalmente i costi alle comunità. Dal canto suo, un Cantone potrà, per esempio, decidere di incaricare una comunità di fornire un’offerta regionale specifica, accordandole il sostegno finanziario necessario.</p>
<div class="footnotes">
<p id="fn-d30764e380"><sup><a href="#fnbck-d30764e380">8</a></sup><sup></sup> <a href="https://fedlex.data.admin.ch/vocabulary/legal-taxonomy/5197" target="_blank" data-rs-uri="https://fedlex.data.admin.ch/eli/cc/2020/126" data-rs="172.056.1" data-lang="it">RS <b>172.056.1</b></a></p>
<p id="fn-d30764e394"><sup><a href="#fnbck-d30764e394">9</a></sup><sup></sup> <a href="https://fedlex.data.admin.ch/vocabulary/legal-taxonomy/7794" target="_blank" data-rs-uri="https://fedlex.data.admin.ch/eli/cc/1991/857_857_857" data-rs="616.1" data-lang="it">RS <b>616.1</b></a></p>
<p id="fn-d30764e408"><sup><a href="#fnbck-d30764e408">10</a></sup><sup></sup> <a href="https://fedlex.data.admin.ch/vocabulary/legal-taxonomy/40013" target="_blank" data-rs-uri="https://fedlex.data.admin.ch/eli/cc/2022/232" data-rs="128" data-lang="it">RS <b>128</b></a></p>
<p id="fn-d30764e420"><sup><a href="#fnbck-d30764e420">11</a></sup><sup></sup> Direttiva dell’Ufficio federale della cibersicurezza (UFCS) «Si001-Hi0 – Attuazione delle misure per la protezione IT di base nell’Amministrazione federale». Consultabile all’indirizzo: <a href="https://www.ncsc.admin.ch/ncsc/it/home.html" target="_blank">
				www.ncsc.admin.ch
			</a> &gt; Documentazione &gt; Direttive sulla sicurezza TIC nell’Amministrazione federale &gt; Procedura di sicurezza &gt; Protezione di base (stato: 30.5.2025).</p>
</div>
</div></section><section id="lvl_1/lvl_1.2/lvl_1.2.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.2/lvl_1.2.2">1.2.2 Obbligo di collegamento per tutti i fornitori di prestazioni</a>
</h3>
<div class="collapseable">
<p class="absatzvor man-space-before-8">La mozione 19.3955 «Una cartella informatizzata del paziente per tutti i professionisti della salute coinvolti nel processo di cura», presentata il 4 luglio 2019 dalla CSSS-N, incarica il Consiglio federale di elaborare le basi legali necessarie affinché tutti i fornitori di prestazioni secondo la LAMal siano obbligati ad affiliarsi a una comunità o comunità di riferimento certificata.</p>
<p class="absatz man-space-before-4">L’obbligo per tutti i fornitori di prestazioni di registrare nella CSE le informazioni rilevanti ai fini della cura lungo l’intero processo terapeutico permetterà di accrescerne notevolmente l’utilità, a beneficio dell’intero settore sanitario.</p>
<p class="absatz man-space-before-4">Nel rapporto in adempimento del postulato Wehrli sono state esaminate misure volontarie per favorire la diffusione della CSE. Tra le opzioni considerate vi era anche l’introduzione di una compensazione supplementare nella tariffa medica ambulatoriale per incentivare i professionisti della salute e le strutture sanitarie a conformarsi all’obbligo di collegamento, proposta che per finire è stata respinta. In linea di principio, tutti i costi sostenuti dai fornitori di prestazioni di cui all’articolo 35 LAMal per gestire le CSE dei loro pazienti sono già coperti. Oltre alla prestazione medica fornita al paziente, in questi costi sono comprese anche le prestazioni ad essa direttamente correlate, come la redazione e lo studio di documenti e relazioni, l’utilizzo di un’infrastruttura ecc., indipendentemente dal fatto che si tratti di relazioni cartacee o di documenti elettronici.</p>
</div></section><section id="lvl_1/lvl_1.2/lvl_1.2.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.2/lvl_1.2.3">1.2.3 Possibilità di opporsi all’apertura automatica per la popolazione</a>
</h3>
<div class="collapseable">
<p class="absatzvor man-space-before-8">Conformemente al messaggio LCIP 2013, l’apertura e la tenuta di una CIP dovevano essere volontarie sia per i pazienti sia per i fornitori di prestazioni ambulatoriali (principio della doppia volontarietà). Ora, invece, per tutte le persone domiciliate in Svizzera sarà automaticamente e gratuitamente costituita una CSE. L’attuale modello di apertura su base volontaria è così sostituito dalla possibilità di opporsi all’apertura automatica. Chi non desidera una CSE avrà il diritto di opporsi all’apertura automatica. La CSE potrà inoltre essere eliminata in qualsiasi momento. La tenuta di una CSE resta dunque volontaria anche con l’apertura automatica. In Austria, dove è stata introdotta con successo la cartella sanitaria elettronica (elektronische Gesundheitsakte), si applica già il modello basato sulla possibilità di opporsi all’apertura automatica. Lo stesso modello è stato adottato anche in Germania, nell’aprile 2025, per la cartella elettronica del paziente (elektronische Patientenakte).</p>
<p class="absatz man-space-before-4">Conservare il vigente modello, in cui sono le persone stesse a doversi attivare per aprire una CSE, non sarebbe stata un’alternativa efficace. Le esperienze fatte dall’entrata in funzione delle diverse comunità di riferimento e dalla pubblicazione del rapporto in adempimento del postulato Wehrli mostrano che il numero di cartelle aperte cresce solo lentamente, malgrado le diverse misure adottate per promuoverne la diffusione e l’utilizzo. Se l’apertura continuerà a dipendere dal consenso attivo individuale, è prevedibile che la diffusione e l’utilizzo della CSE andranno a rilento anche in futuro. Nel quadro del rapporto in adempimento del postulato Wehrli era stata tra l’altro ventilata l’idea di creare degli incentivi finanziari per gli assicurati nell’ambito dell’assicurazione malattie: gli assicuratori avrebbero per esempio potuto offrire riduzioni dei premi dell’assicurazione di base nell’ambito di modelli assicurativi con scelta limitata dei fornitori di prestazioni (solo fornitori di prestazioni con collegamento CIP). Un’altra soluzione ipotizzabile sarebbe stata quella di prevedere riduzioni dei premi o punti bonus sulle assicurazioni complementari. In linea di principio, le riduzioni dei premi devono tuttavia essere commisurate ai risparmi effettivamente attesi. Per valutare in modo fondato se l’utilizzo della CSE generi risparmi a medio-lungo termine, è necessario che essa raggiunga prima una diffusione sufficiente.</p>
</div></section><section id="lvl_1/lvl_1.2/lvl_1.2.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.2/lvl_1.2.4">1.2.4 Utilizzazione del numero AVS come identificatore</a>
</h3>
<div class="collapseable"><p class="absatzvor man-space-before-8">Nell’ambito della possibilità di opporsi all’apertura automatica, si è anche esaminato se al posto dell’attuale numero di identificazione settoriale si sarebbe potuto utilizzare un altro numero per identificare in modo univoco le persone. Si è pensato <i>in primis</i> al numero AVS, che essendo già disponibile su tutto il territorio consentirebbe un’integrazione diretta nelle strutture amministrative esistenti del settore sanitario e permetterebbe probabilmente di ridurre l’onere amministrativo derivante, per esempio, dalla procedura di apertura automatica con diritto di opposizione. Allo stesso tempo, l’uso centralizzato di un identificatore personale univoco per i dati sanitari sensibili richiede approfondimenti per quanto riguarda la protezione dei dati e la sicurezza. Per ridurre al minimo i possibili rischi occorrerebbero misure tecniche e organizzative. Un tale cambiamento genererebbe a breve termine oneri supplementari considerevoli e conseguenti costi per il necessario adeguamento dei sistemi esistenti e del registro dell’Ufficio centrale di compensazione (UCC). Per il momento, il Consiglio federale intende pertanto mantenere l’identificatore designato per la CIP. Dato che nel quadro del programma DigiSanté bisognerà creare un identificatore personale univoco per l’intero settore sanitario, un gruppo di lavoro dell’UFSP sta attualmente elaborando un progetto in tal senso. Se in futuro il numero AVS si rivelasse adatto come identificatore globale, esso potrà essere sancito nella legge in un secondo momento nel quadro del programma DigiSanté ed essere così utilizzato anche per la CSE.</p></div></section><section id="lvl_1/lvl_1.2/lvl_1.2.5"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.2/lvl_1.2.5">1.2.5 Autorizzazione</a>
</h3>
<div class="collapseable"><p class="absatzvor man-space-before-8">Le comunità, le comunità di riferimento nonché gli emittenti privati di mezzi di autenticazione dovevano finora sottostare a una lunga e costosa procedura di certificazione. È tuttavia emerso che questa procedura ostacola notevolmente la gestione e gli ulteriori sviluppi. Dato che in futuro le comunità non saranno più i gestori dell’infrastruttura IT, alcuni elementi essenziali di queste procedure complesse verranno meno. Inoltre, lo svolgimento dei compiti rimanenti e il rispetto delle prescrizioni di legge da parte delle comunità dovranno essere controllati in modo più efficiente attraverso una nuova autorizzazione cantonale. Il Consiglio federale potrà subordinarne il rilascio all’ottenimento preventivo di un rapporto di verifica da parte di un servizio da lui appositamente designato, per esempio l’UFSP in collaborazione con l’Ufficio federale della cibersicurezza (UFCS) e altri servizi dell’Amministrazione federale che metteranno a disposizione le loro conoscenze specialistiche in materia di protezione e sicurezza dei dati. Tale servizio redigerà una perizia o un rapporto peritale all’attenzione dei Cantoni. Questa procedura di autorizzazione garantirà che le comunità rispettino i requisiti organizzativi e tecnici minimi loro imposti (in particolare in materia di protezione e sicurezza dei dati). Il Consiglio federale disciplinerà la procedura di autorizzazione e i requisiti da soddisfare nel diritto esecutivo.</p></div></section><section id="lvl_1/lvl_1.2/lvl_1.2.6"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.2/lvl_1.2.6">1.2.6 Mezzi di autenticazione</a>
</h3>
<div class="collapseable">
<p class="absatzvor man-space-before-8">Attualmente, gli strumenti d’identificazione elettronici necessari per l’accesso alla CIP sono emessi da soggetti privati e sottostanno a una procedura di certificazione lunga e costosa. Il Consiglio federale intende pertanto sostituire tali strumenti puntando sull’Id-e statale e sul servizio di autenticazione delle autorità svizzere (AGOV). In questo modo, i titolari di una CSE avranno a disposizione un mezzo di autenticazione sicuro e gratuito. Per i professionisti della salute e altri ambienti specifici, il Consiglio federale potrà prevedere alternative all’Id-e statale nelle disposizioni di esecuzione della LCSE affinché, da un lato, l’utilizzazione dell’Id-e rimanga volontaria e, dall’altro, anche i titolari di una CSE che non hanno diritto a un Id-e (p. es. familiari di frontalieri) possano utilizzarla. In tal caso, i costi dei mezzi di autenticazione saranno a carico degli utenti. I titolari di una CSE che non desiderano impiegare un mezzo di autenticazione elettronico possono comunque utilizzare la CSE con il supporto dei servizi di assistenza delle comunità oppure designando un proprio rappresentante.</p>
<p class="absatz man-space-before-4">Gli strumenti d’identificazione rilasciati da un emittente di strumenti d’identificazione certificato per l’accesso all’attuale CIP prima dell’entrata in vigore del presente disegno potranno continuare a essere utilizzati per la CSE al massimo per due anni dall’entrata in vigore della nuova legge.</p>
</div></section><section id="lvl_1/lvl_1.2/lvl_1.2.7"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.2/lvl_1.2.7">1.2.7 Progetti pilota</a>
</h3>
<div class="collapseable">
<p class="absatzvor man-space-before-8">Nel quadro del presente disegno di legge è stata valutata l’introduzione di progetti pilota al fine di testare nuove idee di prodotto, concetti d’attuazione o tecnologie innovative che possano contribuire all’utilizzo, all’accettazione e all’ulteriore sviluppo della CSE. Entrerebbero così in considerazione anche progetti previsti nel quadro del programma DigiSanté, da testare inizialmente su piccola scala. Dato che l’articolo 15 della legge federale del 17 marzo 2023<sup><a href="#fn-d30764e474" id="fnbck-d30764e474">12</a></sup> concernente l’impiego di mezzi elettronici per l’adempimento dei compiti delle autorità (LMeCA) costituisce già una base giuridica adeguata per lo svolgimento di progetti pilota e sufficiente per gli obiettivi della CSE, si rinuncia a crearne una <i>ad hoc</i>. Qualora fossero necessarie precisazioni nell’allegato della LMeCA, queste saranno elaborate insieme alla Cancelleria federale.</p>
<div class="footnotes"><p id="fn-d30764e474"><sup><a href="#fnbck-d30764e474">12</a></sup><sup></sup> <a href="https://fedlex.data.admin.ch/vocabulary/legal-taxonomy/40159" target="_blank" data-rs-uri="https://fedlex.data.admin.ch/eli/cc/2023/682" data-rs="172.019" data-lang="it">RS <b>172.019</b></a></p></div>
</div></section>
</div></section><section id="lvl_1/lvl_1.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.3">1.3 Rapporto con il programma di legislatura e il piano finanziario, nonché con le strategie del Consiglio federale</a>
</h2>
<div class="collapseable">
<p class="absatzvor man-space-before-8">Il progetto è annunciato nel messaggio del 24 gennaio 2024<sup><a href="#fn-d30764e494" id="fnbck-d30764e494">13</a></sup> sul programma di legislatura 2023–2027 all’obiettivo 8 («La Confederazione fornisce i propri servizi in modo efficiente e promuove la trasformazione digitale») nonché nel decreto federale sul piano di legislatura 2023–2027<sup><a href="#fn-d30764e507" id="fnbck-d30764e507">14</a></sup>. La revisione totale della LCIP vigente è inoltre opportuna in quanto la promozione della trasformazione digitale del sistema sanitario svizzero è uno strumento chiave per conseguire importanti obiettivi di politica sanitaria, segnatamente nei settori della qualità delle cure, della sicurezza dei pazienti, del coordinamento dell’assistenza sanitaria e dell’efficienza.</p>
<p class="absatz man-space-before-4">Sono diverse le strategie del Consiglio federale che trattano il tema della digitalizzazione del sistema sanitario. La «Strategia Svizzera digitale»<sup><a href="#fn-d30764e522" id="fnbck-d30764e522">15</a></sup> definisce le linee direttrici per la trasformazione digitale in Svizzera. Queste guidano l’azione dell’Amministrazione federale nell’ottica di una collaborazione in rete tra autorità, economia, scienza, ricerca e società civile. In base alla strategia, il Consiglio federale definisce ogni anno i temi centrali, ossia quelli che ritiene particolarmente prioritari per la Svizzera digitale. Per il 2023 i temi centrali sono stati: un diritto favorevole alla digitalizzazione, la digitalizzazione nel settore della salute e la sovranità digitale. La revisione totale della LCIP vigente è quindi un tema prioritario del 2023, che il Consiglio federale considera tuttora essenziale.</p>
<p class="absatz man-space-before-4">La strategia di politica sanitaria 2020–2030 del Consiglio federale «Sanità2030» si fonda sui lavori di «Sanità2020» e fissa nuove priorità di politica sanitaria. La strategia persegue la seguente visione: «In Svizzera le persone vivono in un contesto che promuove la salute indipendentemente dal loro stato di salute e dalle loro condizioni socioeconomiche e beneficiano di un sistema sanitario moderno, di elevata qualità e finanziariamente sostenibile». Una delle quattro sfide più urgenti e quindi una priorità di Sanità2030 riguarda la trasformazione tecnologica e digitale. La nuova LCSE fornisce un importante contributo in tal senso (p. es. orientamento 1.1 «Promozione della digitalizzazione e utilizzazione dei dati» dell’obiettivo 1 «Utilizzare i dati sanitari e le tecnologie» nonché orientamento 5.1 «Rafforzamento delle cure coordinate» dell’obiettivo 5 «Aumentare la qualità dell’assistenza sanitaria»).</p>
<p class="absatz man-space-before-4">Per Confederazione e Cantoni, la digitalizzazione è uno strumento fondamentale per raggiungere gli obiettivi sopra descritti. La Strategia eHealth Svizzera 2.0<sup><a href="#fn-d30764e537" id="fnbck-d30764e537">16</a></sup>, valida sino alla fine del 2024, ha guidato soprattutto la diffusione della CIP. Essa comprendeva complessivamente 25 obiettivi in tre aree d’intervento: promuovere la digitalizzazione, armonizzare e coordinare la digitalizzazione, abilitare alla digitalizzazione. Tutte e tre le aree d’intervento sono prese in considerazione nella nuova LCSE. La strategia è stata sostituita dal programma DigiSanté, che promuove la creazione di un sistema sanitario digitale (v. n. 1.4). Le misure e gli adeguamenti proposti nell’ambito della nuova LCSE sono in linea con gli obiettivi strategici del programma DigiSanté, i cui lavori, in particolare quelli finalizzati alla costituzione dello spazio svizzero dei dati sanitari, sono strettamente coordinati con gli sviluppi nell’ambito della nuova LCSE. Questi due grandi progetti garantiranno, nei prossimi dieci anni, lo scambio dei dati sanitari senza discontinuità di supporto e ne promuoveranno lo sviluppo futuro.</p>
<div class="footnotes">
<p id="fn-d30764e494"><sup><a href="#fnbck-d30764e494">13</a></sup><sup></sup> <a href="https://fedlex.data.admin.ch/eli/fga/2024/525" target="_blank">FF <b>2024</b> 525</a></p>
<p id="fn-d30764e507"><sup><a href="#fnbck-d30764e507">14</a></sup><sup></sup> <a href="https://fedlex.data.admin.ch/eli/fga/2024/1440" target="_blank">FF <b>2024</b> 1440</a></p>
<p id="fn-d30764e522"><sup><a href="#fnbck-d30764e522">15</a></sup><sup></sup> Cancelleria federale svizzera (2023): Strategia Svizzera digitale, 2023. Consultabile all’indirizzo: <a href="https://digital.swiss/it/" target="_blank">
				www.digital.swiss
			</a> &gt; Strategia &gt; Strategia Svizzera digitale (stato: 12.9.2025).</p>
<p id="fn-d30764e537"><sup><a href="#fnbck-d30764e537">16</a></sup><sup></sup> Ufficio federale della sanità pubblica (2018): Strategia eHealth Svizzera 2.0. Consultabile all’indirizzo: <a href="https://www.bag.admin.ch/it" target="_blank">
				www.bag.admin.ch
			</a> &gt; Politica &amp; leggi &gt; Politica nazionale della sanità &gt; Strategie di politica sanitaria &gt; Strategie nazionali della sanità &gt; eHealth (stato: 6.8.2025).</p>
</div>
</div></section><section id="lvl_1/lvl_1.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.4">1.4 Excursus: DigiSanté, SwissHDS e uso secondario</a>
</h2>
<div class="collapseable">
<p class="absatzvor man-space-before-8">Parallelamente al presente progetto è in corso di elaborazione e sviluppo lo SwissHDS nel quadro del programma DigiSanté (cfr. anche il messaggio del 22 novembre 2023<sup><a href="#fn-d30764e553" id="fnbck-d30764e553">17</a></sup> concernente il credito d’impegno per un programma di promozione della trasformazione digitale nel settore sanitario per gli anni 2025–2034; di seguito: messaggio DigiSanté). Lo SwissHDS comprende i flussi di dati del settore sanitario (cura, fatturazione e servizi delle autorità) nonché le relative condizioni quadro giuridiche, organizzative e tecniche. Nel programma DigiSanté, la Confederazione non solo formula i requisiti per la standardizzazione dei dati, dei formati di scambio e delle interfacce, ma mette anche a disposizione componenti infrastrutturali e servizi chiave per lo scambio di dati sicuro e senza discontinuità di supporto – i cosiddetti servizi di base, come elenchi di persone, medicamenti o altri prodotti, servizi per l’autenticazione e l’autorizzazione nonché servizi per una verbalizzazione degli accessi a norma di legge e la gestione sicura. I diversi sistemi dei fornitori di prestazioni o delle autorità saranno collegati allo spazio di dati sanitari attraverso interfacce standardizzate, al fine di garantire uno scambio di dati mirato (B2B) in modo sicuro, senza discontinuità di supporto e per quanto possibile automatizzato.</p>
<p class="absatz man-space-before-4">Oggi il flusso di dati tra i fornitori di prestazioni sanitarie avviene già in forma digitale (p. es. tramite e-mail). Lo SwissHDS mira quindi principalmente a renderlo più efficiente, automatizzato e sicuro. In futuro, la collaborazione tra le diverse professioni del settore sanitario sarà ancora più importante. Per garantire la qualità delle cure è quindi necessario migliorare il coordinamento e la comunicazione tra settori specialistici e gruppi professionali e con i pazienti. La CSE renderà accessibili le informazioni a un gran numero di medici, farmacisti, infermieri e terapisti. Per i titolari di una CSE ne deriveranno i tre seguenti vantaggi: una migliore protezione dei dati, una maggiore sicurezza dei pazienti (i sistemi possono, p. es., emettere avvisi) e l’accesso a una copia delle informazioni attraverso la CSE, ciò che oggi non è possibile quando la comunicazione avviene per esempio tramite e-mail o telefono.</p>
<p class="absatz man-space-before-4">Oltre alle componenti infrastrutturali e ai servizi di base, nello SwissHDS andranno implementati anche servizi specializzati coordinati a livello nazionale (p. es. lungo il processo farmacologico), i cui prodotti dovranno poter essere registrati nella CSE qualora i titolari, i professionisti della salute o le strutture sanitarie li ritengano rilevanti ai fini della cura o importanti a lungo termine.</p>
<p class="absatz man-space-before-4">Nel gennaio 2025 è cominciata la fase di inizializzazione per la creazione dello SwissHDS. Gli accertamenti relativi alle basi giuridiche necessarie dovrebbero concludersi entro la fine del 2025, mentre i provvedimenti normativi opportuni saranno adottati negli anni a seguire. Entro i prossimi cinque anni dovranno poi essere sviluppate le componenti tecniche necessarie per rendere operativo lo SwissHDS. Fino ad allora, l’attuale CIP o la futura CSE rimarrà l’unica possibilità tecnica in grado di assicurare, a livello nazionale, una messa a disposizione multilaterale e sicura di dati rilevanti ai fini della cura, generando così un valore aggiunto significativo per il sistema sanitario.</p>
<p class="absatz man-space-before-4">La CSE fungerà da sistema secondario per la memorizzazione delle informazioni rilevanti ai fini della cura e sarà parte integrante dello SwissHDS. Si focalizzerà su dati statici e a lungo termine, ma registrerà anche altre informazioni importanti o rilevanti ai fini della cura, che potranno essere utili sia per i titolari di una CSE che per i professionisti della salute e le strutture sanitarie, come per esempio il libretto di vaccinazione che raccoglie in modo strutturato i dati relativi alle vaccinazioni. A causa della sua scarsa diffusione e utilizzazione, la CIP non è attualmente in grado di svolgere adeguatamente questa importante duplice funzione. I professionisti della salute e le strutture sanitarie criticano inoltre il fatto che la CIP non sia sufficientemente facile da utilizzare e che non vi sia un disciplinamento chiaro su quali informazioni siano rilevanti ai fini della cura e debbano essere registrate e consultate<sup><a href="#fn-d30764e574" id="fnbck-d30764e574">18</a></sup>. Diversi lavori si stanno già occupando di queste sfide e saranno portati avanti <i>fino all’entrata in vigore della nuova LCSE</i>, tra cui si annoverano in particolare:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">per la popolazione: sul sito www.cartellapaziente.ch, il centro di competenza e di coordinamento di Confederazione e Cantoni eHealth Suisse informa, tra le altre cose, su quali dati possono essere caricati nella CIP. Tra questi figurano per esempio i dati relativi alle vaccinazioni, la tessera di donatore di organi, la documentazione prodotta dai titolari stessi in forma aggregata, quali per esempio un diario del dolore, e i documenti rilevanti a fini di previdenza, come le direttive del paziente;</dd>
<dt class="man-space-before-4">– </dt>
<dd class="man-space-before-4">per i professionisti della salute e le strutture sanitarie: su incarico dell’UFSP, la comunità di lavoro interprofessionale eHealth (IPAG eHealth) ha elaborato un documento d’ausilio sulle informazioni rilevanti ai fini della cura, che contiene, tra l’altro, linee guida sulle informazioni minime da registrare nella CSE<sup><a href="#fn-d30764e596" id="fnbck-d30764e596">19</a></sup>, tra cui figurano in particolare: diagnosi, piani farmacologici, rapporti di trasferimento, referti, informazioni su allergie e intolleranze, vaccinazioni, libretto di gravidanza e referti perinatali. A complemento, è disponibile dal 2019 anche un ausilio all’attuazione di eHealth Suisse<sup><a href="#fn-d30764e604" id="fnbck-d30764e604">20</a></sup>;</dd>
<dt class="man-space-before-4">– </dt>
<dd class="man-space-before-4">in generale: nuove funzionalità, come per esempio l’introduzione di un libretto di vaccinazione strutturato o l’ottimizzazione dell’interfaccia utente, vengono implementate passo dopo passo dalle comunità e dalle comunità di riferimento.</dd>
</dl>
<p class="absatz man-space-before-4">La nuova LCSE punta a trasformare la CSE in una memoria di dati centralizzata, che fungerà da archivio permanente per i titolari e quindi da fonte di informazioni durevole, sicura e accessibile. Poiché nel sistema sanitario i dati non sono più accessibili dopo un determinato periodo di tempo o, per esempio, dopo la chiusura di una struttura sanitaria, la CSE rivestirà una grande importanza come archivio permanente. Per garantirne l’utilizzo, il sistema d’informazione CSE dovrà in particolare facilitare l’assegnazione dei diritti d’accesso per gli utenti e semplificare le norme relative ai gradi di riservatezza. Questi adeguamenti vengono realizzati con il presente disegno di legge. Per i professionisti della salute e le strutture sanitarie è inoltre fondamentale che la CSE si integri in modo diretto e automatizzato nei loro sistemi primari esistenti, al fine di garantire uno scambio di informazioni senza discontinuità di supporto. Il collegamento diretto al sistema d’informazione CSE semplificherà questa integrazione. Inoltre, in vista dello SwissHDS, il collegamento dei sistemi creerà sinergie che attualmente, a causa della mancanza di requisiti standard, non possono ancora essere sfruttate. Le prescrizioni previste nel quadro di DigiSanté faranno sì che i sistemi d’informazione necessitino solo di poche interfacce, esclusivamente aperte e standardizzate. Ciò renderà il collegamento a sistemi terzi (p. es. CSE, SwissHDS o altre piattaforme centralizzate) nettamente più semplice, rapido ed economico, ridurrà l’onere per l’integrazione, rafforzerà l’interoperabilità e creerà le basi per soluzioni intersettoriali in materia di assistenza sanitaria. Le interfacce proprietarie, oggi ampiamente utilizzate, verrebbero così progressivamente sostituite. Concretamente, a partire dal 2027, l’attuale CIP utilizzerà obbligatoriamente lo standard tecnico internazionale Fast Healthcare Interoperability Resources (FHIR) per le interfacce, sulle quali punteranno anche la futura CSE e lo SwissHDS. Pertanto, chi oggi investe in interfacce standardizzate per la CIP sarà già pronto per lo SwissHDS.</p>
<p class="absatz man-space-before-4"><i>A lungo termine</i>, la LCSE elaborata con questo progetto sarà riesaminata ed eventualmente adeguata nell’ambito della creazione e dell’attuazione dello SwissHDS. Si può presumere che, nel quadro di DigiSanté, venga emanata una nuova legge federale che disciplini aspetti trasversali quali gli identificatori, la governance dello SwissHDS o l’uso secondario dei dati sanitari (cfr. n. 5.1 del messaggio DigiSanté), e che già oggi ha un impatto sulla nuova LCSE. In futuro, il possibile utilizzo dei dati contenuti nella CSE, sempreché i titolari lo desiderino, non sarà attuato come soluzione proprietaria tramite la LCSE, bensì tramite lo SwissHDS. L’integrazione della CSE nello SwissHDS comporterà nuove sfide tecniche, in particolare per quanto riguarda i diritti d’accesso, la protezione e la sicurezza dei dati. Di conseguenza, nel prossimo futuro, gli adeguamenti legali necessari nel quadro del processo legislativo relativo a DigiSanté dovranno essere integrati nuovamente nella LCSE. In questo modo sarà possibile definire norme che consentano, come previsto, il trasferimento di dati dalla CSE allo SwissHDS e viceversa. Considerato che, allo stato attuale, la CIP rappresenta l’unica possibilità tecnica in grado di garantire a livello nazionale una messa a disposizione multilaterale e sicura di dati rilevanti ai fini della cura, il Consiglio federale ritiene che l’approccio a tappe descritto sia adeguato.</p>
<p class="absatzvor-kurs man-font-style-italic man-space-before-8">Tabella di marcia per l’integrazione della CSE nello SwissHDS</p>
<p class="absatz man-space-before-4">L’integrazione della CSE nel futuro SwissHDS avverrà in più fasi:</p>
<dl class="man-space-after-0">
<dt class="man-space-before-4">1. </dt>
<dd class="man-space-before-4">Fase di transizione (da oggi all’entrata in vigore della LCSE)</dd>
<dt class="man-space-before-4"></dt>
<dd class="man-space-before-4">Nei prossimi quattro anni, la CIP rimarrà il luogo di memorizzazione centrale dei dati sanitari personali. Parallelamente, sarà realizzato lo SwissHDS e sarà portata avanti la digitalizzazione sistematica dei processi nell’assistenza sanitaria. I progetti pilota, come per esempio il piano farmacologico elettronico (documentazione elettronica sui medicamenti), integreranno in misura crescente dati strutturati e standardizzati nella CIP esistente, generando così un valore aggiunto concreto che potrà anche contribuire all’apertura di ulteriori CIP.</dd>
<dt class="man-space-before-4">2. </dt>
<dd class="man-space-before-4">Introduzione della CSE (dall’entrata in vigore della LCSE)</dd>
<dt class="man-space-before-4"></dt>
<dd class="man-space-before-4">Con l’entrata in vigore della nuova LCSE, sarà introdotta una struttura centralizzata unitaria. Ogni cittadino che non si opporrà riceverà automaticamente una CSE e tutti i fornitori di prestazioni saranno tenuti a collegarvisi. In questa fase, sarà presumibilmente a disposizione anche una prima versione beta dello SwissHDS. L’interconnessione diretta dei fornitori di prestazioni permetterà flussi di dati B2B e garantirà, quindi, che una copia delle informazioni rilevanti sia automaticamente registrata e messa a disposizione nella rispettiva CSE. Ciò alleggerirà l’onere amministrativo a carico dei professionisti della salute e delle strutture sanitarie.</dd>
<dt class="man-space-before-4">3. </dt>
<dd class="man-space-before-4">Ulteriore sviluppo a lungo termine (dopo l’entrata in vigore della legge sullo SwissHDS)</dd>
<dt class="man-space-before-4"></dt>
<dd class="man-space-before-4">Nella terza fase, lo SwissHDS diventerà verosimilmente l’infrastruttura vincolante per lo scambio di dati sanitari tra fornitori di prestazioni e tra questi ultimi e la Confederazione. L’obbligo di far transitare i flussi di dati B2B tramite lo SwissHDS permetterà di sfruttare appieno il potenziale di un sistema sanitario basato sui dati. In questo contesto, la CSE rimarrà a lungo il luogo in cui sono raccolti i dati sanitari individuali di una persona.</dd>
</dl>
<div class="footnotes">
<p id="fn-d30764e553"><sup><a href="#fnbck-d30764e553">17</a></sup><sup></sup> <a href="https://fedlex.data.admin.ch/eli/fga/2023/2908" target="_blank">FF <b>2023</b> 2908</a></p>
<p id="fn-d30764e574"><sup><a href="#fnbck-d30764e574">18</a></sup><sup></sup> A titolo d’esempio: Sojer, Reinhold (2021): Was braucht ein nutzbringendes EPD aus Sicht der Ärztinnen und Ärzte? In: Schweizerische Ärztezeitung 102/18, 597–600.</p>
<p id="fn-d30764e596"><sup><a href="#fnbck-d30764e596">19</a></sup><sup></sup> IPAG eHealth (2025): Raccomandazioni della IPAG eHealth. Informazioni sanitarie rilevanti nella CIP: set di dati minimo. Consultabile all’indirizzo: www.ufsp.admin.ch &gt; Temi &gt; La cartella informatica del paziente &gt; La CIP – Una panoramica (stato: 5.11.2025).</p>
<p id="fn-d30764e604"><sup><a href="#fnbck-d30764e604">20</a></sup><sup></sup> eHealth Suisse (2019): Behandlungsrelevante Informationen. Umsetzungshilfe für die Stammgemeinschaften. Consultabile all’indirizzo: <a href="https://www.e-health-suisse.ch/it" target="_blank">
				www.e-health-suisse.ch
			</a> &gt; Koordination &gt; Information &gt; Umsetzungshilfen &gt; Behandlungsrelevante Informationen (stato: 30.5.2025).</p>
</div>
</div></section><section id="lvl_1/lvl_1.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.5">1.5 Interventi parlamentari</a>
</h2>
<div class="collapseable">
<p class="absatzvor man-space-before-8">La mozione 19.3955 «Una cartella informatizzata del paziente per tutti i professionisti della salute coinvolti nel processo di cura», presentata il 4 luglio 2019 dalla CSSS-N, chiede l’elaborazione di una base legale affinché tutti i fornitori di prestazioni siano obbligati ad affiliarsi a una comunità o comunità di riferimento certificata. Il presente disegno di legge (cfr. art. 36<i>a</i><sup> </sup>cpv. 2<sup>bis</sup>, 39 cpv. 1 lett. f e 40 cpv. 1 D-LAMal) attua il contenuto di questo mandato per tutti i fornitori di prestazioni che fatturano le prestazioni secondo la LAMal e lo estende ai fornitori di prestazioni che fatturano le prestazioni secondo la legge federale del 19 giugno 1959<sup><a href="#fn-d30764e672" id="fnbck-d30764e672">21</a></sup> sull’assicurazione invalidità (LAI; cfr. art. 26<i><sup>ter</sup></i> D-LAI), la legge federale del 20 marzo 1981<sup><a href="#fn-d30764e688" id="fnbck-d30764e688">22</a></sup> sull’assicurazione contro gli infortuni (LAINF; cfr. art. 54<i>b</i> D-LAINF) e la legge federale del 19 giugno 1992<sup><a href="#fn-d30764e704" id="fnbck-d30764e704">23</a></sup> sull’assicurazione militare (LAM; cfr. art. 25<i>b</i> D-LAM). L’obbligo di collegarsi alla CSE varrà anche per la sanità militare.</p>
<p class="absatz man-space-before-4">La mozione 22.3015 «Concepire una cartella informatizzata del paziente consona alla prassi e garantirne il finanziamento», presentata il 4 febbraio 2022 dalla CSSS-N, incarica il Consiglio federale di disciplinare in modo chiaro la ripartizione dei compiti e delle responsabilità tra Confederazione e Cantoni, garantendo in particolare il finanziamento a lungo termine dell’introduzione, dell’esercizio, della manutenzione nonché dell’ulteriore sviluppo della CIP e della sua infrastruttura. Il presente disegno di legge (cfr. in particolare art. 9 e 30 cpv. 2 D-LCSE) adempie tale mandato.</p>
<p class="absatz man-space-before-4">Il postulato 23.3674 «Accelerare l’introduzione della cartella informatizzata del paziente», presentato il 13 giugno 2023 da Erich Ettlin, chiede al Consiglio federale di redigere un rapporto per valutare come la CIP possa raggiungere più rapidamente una diffusione sufficiente per contribuire, come auspicato, al contenimento dei costi e al miglioramento della qualità nel settore sanitario, e di formulare proposte per accelerare la revisione completa dell’attuale LCIP. Come indicato al numero 1.1, l’UFSP ed eHealth Suisse mettono già oggi in atto misure volte a promuovere la diffusione e l’utilizzo dell’attuale CIP. Il presente disegno di legge adempie tale mandato a lungo termine, prevedendo l’introduzione della possibilità di opporsi all’apertura automatica (cfr. art. 20 e segg. D-LCSE) e l’obbligo di collegamento generalizzato per tutti i fornitori di prestazioni (cfr. art. 36<i>a</i> cpv. 2<sup>bis</sup> e 40 cpv. 1 D-LAMal, art. 26<i><sup>ter</sup></i> D-LAI, art. 54<i>b</i> D-LAINF e art. 25<i>b</i> D-LAM). Il Consiglio federale parte dal presupposto che, grazie a un’informazione trasparente sulla nuova LCSE, almeno una parte della popolazione acquisirà familiarità con gli adeguamenti previsti già prima dell’entrata in vigore del presente disegno di legge. Si conta inoltre sul fatto che una parte dei professionisti della salute e delle strutture sanitarie adotti misure preparatorie (v. Direttive, linee guida e misure accompagnatorie per i portatori d’interesse al n. 4.3).</p>
<div class="footnotes">
<p id="fn-d30764e672"><sup><a href="#fnbck-d30764e672">21</a></sup><sup></sup> <a href="https://fedlex.data.admin.ch/vocabulary/legal-taxonomy/10046" target="_blank" data-rs-uri="https://fedlex.data.admin.ch/eli/cc/1959/827_857_845" data-rs="831.20" data-lang="it">RS <b>831.20</b></a></p>
<p id="fn-d30764e688"><sup><a href="#fnbck-d30764e688">22</a></sup><sup></sup> <a href="https://fedlex.data.admin.ch/vocabulary/legal-taxonomy/10190" target="_blank" data-rs-uri="https://fedlex.data.admin.ch/eli/cc/1982/1676_1676_1676" data-rs="832.20" data-lang="it">RS <b>832.20</b></a></p>
<p id="fn-d30764e704"><sup><a href="#fnbck-d30764e704">23</a></sup><sup></sup> <a href="https://fedlex.data.admin.ch/vocabulary/legal-taxonomy/10252" target="_blank" data-rs-uri="https://fedlex.data.admin.ch/eli/cc/1993/3043_3043_3043" data-rs="833.1" data-lang="it">RS <b>833.1</b></a></p>
</div>
</div></section>
</div></section><section id="lvl_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_2">2 Procedura preliminare, in particolare procedura di consultazione</a>
</h1>
<div class="collapseable">
<section id="lvl_2/lvl_2.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.1">2.1 Procedura preliminare</a>
</h2>
<div class="collapseable">
<p class="absatzvor man-space-before-8">Per sviluppare ulteriormente la CIP si è scelto di procedere su più livelli: da un lato, un servizio esterno ha verificato le competenze costituzionali e il margine di manovra del Consiglio federale in materia di finanziamento e ulteriore sviluppo della CIP; dall’altro, i principali portatori d’interesse ed esperti sono stati coinvolti in modo proattivo. È stata quindi organizzata una tavola rotonda e sono state condotte una ventina di interviste con esperti, anche al di fuori del contesto CIP, per tener conto di diverse prospettive professionali. Si è riusciti così a identificare le necessità d’intervento e a trarne misure concrete.</p>
<p class="absatz man-space-before-4">Dopo l’incarico conferito dal Consiglio federale al DFI il 27 aprile 2022 di elaborare due progetti da porre in consultazione, già dall’estate dello stesso anno si è cominciato a coinvolgere i portatori d’interesse tenendo per esempio riunioni di scambio periodiche con:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">i responsabili eHealth dei Cantoni, la Conferenza delle direttrici e dei direttori cantonali della sanità (CDS), i rappresentanti delle comunità di riferimento, il presidente della conferenza delle comunità di riferimento, i fornitori di piattaforme e gli emittenti di strumenti d’identificazione;</dd>
<dt class="man-space-before-4">– </dt>
<dd class="man-space-before-4">i gruppi d’interesse rilevanti, come per esempio le associazioni dei professionisti della salute e dei fornitori di prestazioni, le organizzazioni settoriali delle assicurazioni malattie, gli istituti di ricerca e le organizzazioni di pazienti;</dd>
<dt class="man-space-before-4">– </dt>
<dd class="man-space-before-4">singoli portatori d’interesse, su loro richiesta.</dd>
</dl>
<p class="absatz man-space-before-4">In queste riunioni di scambio, cui ha partecipato anche eHealth Suisse, sono stati discussi alcuni temi selezionati e presentate le conoscenze disponibili, allo scopo di verificare la praticabilità delle proposte di attuazione per l’ulteriore sviluppo della CIP. I risultati emersi sono stati consolidati tenendo conto degli interventi politici attuali, tradotti in nuovi punti chiave e integrati con gli obiettivi decisi dal Consiglio federale (v. dettagli al cap. 1). È stata inoltre condotta una prima analisi d’impatto della regolamentazione (di seguito: AIR 2023)<sup><a href="#fn-d30764e767" id="fnbck-d30764e767">24</a></sup>.</p>
<div class="footnotes"><p id="fn-d30764e767"><sup><a href="#fnbck-d30764e767">24</a></sup><sup></sup> Telser, Harry / Sager, Till / Zenhäusern, Patrick / Stromer, Urs (2023): Regulierungsfolgenabschätzung (RFA) zur umfassenden Revision des Bundesgesetzes über das elektronische Patientendossier (EPDG), 2003. Consultabile all’indirizzo: <a href="https://www.seco.admin.ch/seco/it/home.html" target="_blank">
				www.seco.admin.ch
			</a> &gt; Publikationen &amp; Dienstleistungen &gt; Publikationen &gt; Regulierung &gt; Regulierungsfolgenabschätzung &gt; Vertiefte RFA Elektronisches Patientendossier (2023) (stato: 10.6.2025).</p></div>
</div></section><section id="lvl_2/lvl_2.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.2">2.2 Procedura di consultazione</a>
</h2>
<div class="collapseable">
<p class="absatzvor man-space-before-8">Il Consiglio federale ha avviato la procedura di consultazione concernente il progetto di revisione completa della LCIP il 28 giugno 2023; la consultazione si è conclusa il 19 ottobre 2023. Sono pervenuti complessivamente 198 pareri sul contenuto (Cantoni e CDS: 27; partiti: 7; associazioni mantello nazionali dei Comuni, delle Città e delle regioni di montagna: 2; associazioni mantello nazionali dell’economia: 4; organizzazioni e altri partecipanti: 158). I dettagli relativi alla consultazione sono esposti nel rapporto sui risultati pubblicato nel novembre 2023<sup><a href="#fn-d30764e783" id="fnbck-d30764e783">25</a></sup>.</p>
<section id="lvl_2/lvl_2.2/lvl_2.2.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.2/lvl_2.2.1">2.2.1 Riassunto dei risultati della procedura di consultazione</a>
</h3>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Ampio consenso</p>
<p class="absatz man-space-before-4">La stragrande maggioranza dei 183 partecipanti ha sostanzialmente appoggiato le finalità e le linee direttrici dell’avamprogetto, ma ha anche espresso riserve e avanzato richieste di modifica, in particolare per quanto concerne la ripartizione dei compiti tra Confederazione e Cantoni. Nel complesso, si è riscontrata la necessità di migliorare gli aspetti seguenti:</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Finanziamento, ripartizione dei compiti e centralizzazione</p>
<p class="absatz man-space-before-4">L’attuale soluzione decentralizzata è fortemente criticata. Dato che questa impostazione non ha dato buoni frutti, si ritiene che la gestione della nuova CIP debba essere affidata in futuro alla Confederazione. Inoltre, diversi partiti e Cantoni si pronunciano a favore di una riduzione del numero delle comunità di riferimento e della creazione di un’infrastruttura tecnica centralizzata. Altri criticano invece l’archiviazione centralizzata dei dati.</p>
<p class="absatz man-space-before-4">Per quanto concerne gli aspetti finanziari, la ripartizione dei ruoli fra Confederazione e Cantoni proposta è accolta favorevolmente solo in parte. Specialmente la CDS, ma anche molti Cantoni criticano l’onere finanziario eccessivo a carico dei Cantoni e chiedono che la gestione e l’ulteriore sviluppo siano finanziati dalla Confederazione.</p>
<p class="absatz man-space-before-4">Tra le comunità, le comunità di riferimento e i fornitori di piattaforme non vi è accordo: alcuni sono favorevoli al sostegno cantonale a un’unica comunità di riferimento, altri vedono in modo sostanzialmente positivo la ripartizione dei compiti tra Confederazione e Cantoni, altri ancora criticano la ripartizione non equilibrata dei compiti.</p>
<p class="absatz man-space-before-4">I partiti hanno espresso posizioni nette nei loro pareri: i partiti di sinistra escludono il finanziamento tramite i premi e chiedono che l’utilizzo della CIP resti gratuito. I partiti borghesi puntano su un finanziamento affidabile da parte dei Cantoni e respingono un finanziamento incrociato da parte di Confederazione e assicurati. Ritengono che la CIP debba essere finanziata esclusivamente da coloro che la utilizzano effettivamente, caldeggiando sistemi di incentivazione quali riduzioni dei premi per gli utenti.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Obbligo di collegamento per tutti i fornitori di prestazioni</p>
<p class="absatz man-space-before-4">L’obbligo per i professionisti della salute attivi nel settore ambulatoriale di collegarsi alla CIP è perlopiù accolto con favore. Anche le associazioni dell’economia sostengono questo approccio, pur chiedono un disciplinamento derogatorio per i professionisti della salute prossimi all’età pensionabile al fine di non compromettere la sicurezza dell’approvvigionamento. Si pronunciano anche a favore di un finanziamento iniziale per accelerare l’introduzione. L’Associazione professionale dei medici svizzeri e altri fornitori di prestazioni respingono invece un (più ampio) obbligo di collegamento.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Possibilità di opporsi all’apertura automatica per la popolazione</p>
<p class="absatz man-space-before-4">La possibilità di opporsi all’apertura automatica è perlopiù accolta con favore. Alcuni partecipanti chiedono l’introduzione di un obbligo di collegamento per l’intera popolazione. Dal canto loro, gli assicuratori propongono che le casse malati possano esigere l’apertura di una CIP per determinati modelli d’assicurazione.</p>
<p class="absatz man-space-before-4">Il Partito Pirata e l’Unione democratica di centro respingono la possibilità di opporsi all’apertura automatica, sottolineando a più riprese che gli assicurati iscritti nel registro delle opposizioni non devono subire alcun svantaggio a livello di AOMS o di accesso alle cure.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Banca dati centralizzata con dati strutturati</p>
<p class="absatz man-space-before-4">La maggioranza dei partecipanti è favorevole a una banca dati centralizzata contenente dati strutturati. Una minoranza esprime riserve e chiede di esaminare soluzioni decentralizzate. Viene inoltre chiesto che i server di dati siano ubicati in Svizzera o almeno in Europa e che sia definito quali dati possano essere memorizzati in tale banca dati centralizzata.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Applicazioni sanitarie digitali</p>
<p class="absatz man-space-before-4">L’accesso da parte delle applicazioni sanitarie digitali raccoglie largo consenso. Tuttavia, il concetto è interpretato in modo tale che anche i sistemi esperti quali i check vaccinali possano essere collegati alla CIP. Le osservazioni critiche riguardano l’impostazione concreta, in particolare la necessità del consenso e di un adeguato livello di sicurezza. Alcuni caldeggiano pertanto la certificazione delle applicazioni sanitarie e requisiti più severi in materia di protezione dei dati.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Mezzi d’identificazione</p>
<p class="absatz man-space-before-4">La CDS e la maggioranza dei Cantoni accolgono con favore l’introduzione dell’Id-e quale mezzo d’identificazione unico per l’accesso alla CIP. Alcuni partecipanti alla consultazione chiedono, tuttavia, di conservare la possibilità di soluzioni cantonali. Altri fanno presente che l’Id-e non è assegnato automaticamente alla popolazione.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Possibilità di utilizzare i dati per la ricerca</p>
<p class="absatz man-space-before-4">L’utilizzo dei dati a scopi di ricerca riscuote ampio consenso. Tuttavia, anche nel caso di dati anonimizzati è richiesto un consenso ben articolato. Inoltre, l’utilizzo di dati autorizzati deve essere possibile anche a fini di monitoraggio della salute pubblica.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Ulteriori punti oggetto di revisione</p>
<p class="absatz man-space-before-4">Benché la possibilità per gli assicuratori di registrare documenti raccolga pareri sia positivi che negativi, il valore aggiunto di tale possibilità è talvolta messo in discussione. Viene inoltre chiesto che gli assicurati diano il loro consenso alla registrazione dei documenti nella CIP.</p>
<p class="absatz man-space-before-4">In alcuni casi isolati viene criticata la mancanza di proposte volte a semplificare la procedura di certificazione. Si deplora inoltre il fatto che una banca dati gestita dalla Confederazione non debba essere certificata, mentre devono esserlo le comunità di riferimento finanziate dai Cantoni. Il processo di certificazione dovrebbe essere semplificato e accompagnato meglio dalla Confederazione.</p>
</div></section><section id="lvl_2/lvl_2.2/lvl_2.2.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.2/lvl_2.2.2">2.2.2 Valutazione dei risultati della procedura di consultazione</a>
</h3>
<div class="collapseable">
<p class="absatzvor man-space-before-8">Contrariamente alle critiche espresse da alcuni partiti, il Consiglio federale ritiene che il presente disegno di legge continui a garantire l’autodeterminazione informativa dei futuri titolari di una CSE. Le preoccupazioni relative alla protezione dei dati sono state prese sul serio e sono state analizzate in modo approfondito nell’ambito di una valutazione d’impatto sulla protezione dei dati (v. n. 7.7). Il Consiglio federale attribuisce grande importanza alla sicurezza e alla protezione dei dati e giudica accettabili i rischi legati alla CSE.</p>
<p class="absatz man-space-before-4">In base a quanto emerso dai pareri pervenuti nella consultazione, è stato necessario apportare numerose modifiche che, oltre alla nuova denominazione, hanno richiesto l’elaborazione di una nuova legge. Gli elementi più importanti del presente disegno di legge sono:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">gestione dell’infrastruttura tecnica da parte della Confederazione;</dd>
<dt class="man-space-before-4">– </dt>
<dd class="man-space-before-4">chiara ripartizione dei compiti e delle competenze tra Confederazione e Cantoni, in particolare per quanto concerne la procedura di apertura automatica con diritto di opposizione;</dd>
<dt class="man-space-before-4">– </dt>
<dd class="man-space-before-4">adeguamento delle disposizioni sulle applicazioni sanitarie digitali;</dd>
<dt class="man-space-before-4">– </dt>
<dd class="man-space-before-4">stralcio delle disposizioni concernenti l’accesso da parte degli assicuratori-malattie e per la ricerca;</dd>
<dt class="man-space-before-4">– </dt>
<dd class="man-space-before-4">precisazione del disciplinamento relativo alla rappresentanza;</dd>
<dt class="man-space-before-4">– </dt>
<dd class="man-space-before-4">rinuncia alle disposizioni concernenti l’utilizzo dell’infrastruttura tecnica da parte di servizi supplementari in mancanza di casi d’applicazione corrispondenti;</dd>
<dt class="man-space-before-4">– </dt>
<dd class="man-space-before-4">sostituzione della certificazione con un’autorizzazione (v. n. 1.2.5). Il Consiglio federale ha parzialmente dato seguito alla richiesta di semplificare il processo di certificazione incaricando il DFI di effettuare un’ulteriore verifica. Inoltre, con l’adozione di un’infrastruttura tecnica centralizzata verrà comunque meno la necessità di una certificazione di carattere tecnico.</dd>
</dl>
</div></section><div class="footnotes"><p id="fn-d30764e783"><sup><a href="#fnbck-d30764e783">25</a></sup><sup></sup> I documenti relativi alla consultazione sono consultabili all’indirizzo: <a href="https://www.admin.ch/gov/it/pagina-iniziale.html" target="_blank">
				www.admin.ch
			</a> &gt; Diritto federale &gt; Consultazioni &gt; Consultazioni concluse &gt; 2023 &gt; DFI (stato: 12.9.2025).</p></div>
</div></section>
</div></section><section id="lvl_3"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_3">3 Diritto comparato, in particolare rapporto con il diritto europeo</a>
</h1>
<div class="collapseable">
<section id="lvl_3/lvl_3.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.1">3.1 Condizioni quadro giuridiche e organizzative nell’Unione europea e nello Spazio economico europeo</a>
</h2>
<div class="collapseable">
<p class="absatzvor man-space-before-8">Le basi giuridiche e organizzative concernenti la cartella clinica elettronica (simile alla futura CSE) nell’Unione europea (UE) e nello Spazio economico europeo (SEE) poggiano su una combinazione di normative nazionali e disposizioni di portata europea. A quest’ultimo livello vi sono stati negli ultimi anni diversi importanti sviluppi.</p>
<p class="absatz man-space-before-4">Finora la cooperazione a livello di UE nel settore della sanità digitale è stata piuttosto puntuale e basata principalmente su iniziative volontarie di carattere tecnico. Tale cooperazione era fondata sulla direttiva 2011/24/UE<sup><a href="#fn-d30764e898" id="fnbck-d30764e898">26</a></sup> concernente l’applicazione dei diritti dei pazienti relativi all’assistenza sanitaria transfrontaliera, che ha creato la prima base per lo scambio di dati sanitari elettronici tra gli Stati membri dell’UE.</p>
<p class="absatz man-space-before-4">Con l’introduzione dello spazio europeo dei dati sanitari (European Health Data Space, EHDS)<sup><a href="#fn-d30764e908" id="fnbck-d30764e908">27</a></sup>, l’UE ha tuttavia posto una pietra miliare in ambito di politica sanitaria digitale, creando un quadro giuridico completo per l’utilizzo transfrontaliero di dati sanitari. L’EDHS, volto anche a consentire ai cittadini di assumere il controllo sui dati sanitari personali, istituisce un ecosistema di dati a livello di UE che permette l’accesso sicuro ai dati sanitari e il loro utilizzo nell’assistenza sanitaria, nella ricerca e nel processo decisionale politico. L’obiettivo è definire regole chiare, standard comuni e infrastrutture digitali conformi anche alle norme UE in materia di protezione dei dati e di identificazione digitale. Il pertinente regolamento è entrato in vigore il 26 marzo 2025.</p>
<p class="absatz man-space-before-4">L’EHDS comprende due ambiti chiave:</p>
<dl class="man-space-after-0">
<dt class="man-space-before-4">
<b>–</b><b> </b>
</dt>
<dd class="man-space-before-4">
<b></b><i>uso primario di dati sanitari:</i> questa funzione consente lo scambio di dati sanitari destinati all’assistenza diretta ai pazienti, per esempio cartelle cliniche e ricette elettroniche. L’obiettivo è rendere i dati sanitari accessibili a livello transfrontaliero per semplificare la fornitura delle prestazioni sanitarie in tutta l’UE;</dd>
<dt class="man-space-before-4">
<b>–</b><b> </b>
</dt>
<dd class="man-space-before-4">
<b></b><i>uso secondario di dati sanitari:</i> questa infrastruttura è finalizzata al riutilizzo dei dati sanitari per la ricerca, l’innovazione, l’elaborazione delle politiche e le attività normative. Mira a creare un contesto coerente in cui i dati sanitari possano essere utilizzati in modo efficiente per scopi pubblici e scientifici.</dd>
</dl>
<p class="absatz man-space-before-4">In entrambi gli ambiti il regolamento contempla importanti disciplinamenti del modello di opt-out:</p>
<dl class="man-space-after-0">
<dt class="man-space-before-4">
<b>–</b><b> </b>
</dt>
<dd class="man-space-before-4">
<b></b><i>uso primario:</i> gli Stati membri possono consentire ai loro cittadini di avvalersi del pieno diritto di opt-out nel quadro delle infrastrutture istituite nel contesto dell’EHDS (p. es. cartella clinica elettronica);</dd>
<dt class="man-space-before-4">
<b>–</b><b> </b>
</dt>
<dd class="man-space-before-4">
<b></b><i>uso secondario:</i> in questo caso i disciplinamenti del modello di opt-out devono garantire un equilibrio tra il rispetto delle volontà dei pazienti e la disponibilità dei dati per scopi pubblici e scientifici.</dd>
</dl>
<p class="absatz man-space-before-4">L’attuazione dell’EHDS avverrà gradualmente: entro il 2028 sarà realizzata l’infrastruttura tecnica e saranno adeguati i sistemi nazionali esistenti ai nuovi standard. A partire dal 2028, i sistemi informatici saranno regolarmente operativi e le basi giuridiche sia a livello di UE che degli Stati membri saranno aggiornate periodicamente.</p>
<p class="absatz man-space-before-4">Malgrado l’armonizzazione a livello di UE, la raccolta e la gestione delle cartelle cliniche elettroniche resteranno di competenza degli Stati membri. L’EHDS garantirà tuttavia che i sistemi nazionali siano compatibili tra di loro, consentendo così lo scambio sicuro dei dati sanitari tra Paesi.</p>
<div class="footnotes">
<p id="fn-d30764e898"><sup><a href="#fnbck-d30764e898">26</a></sup><sup></sup> Direttiva 2011/24/UE del Parlamento europeo e del Consiglio, del 9 marzo 2011, concernente l’applicazione dei diritti dei pazienti relativi all’assistenza sanitaria transfrontaliera, GU L 88 del 4.4.2011, pag. 45; modificata da ultimo dalla direttiva (UE) 2024/2839, GU L 2024/2839 del 7.11.2024.</p>
<p id="fn-d30764e908"><sup><a href="#fnbck-d30764e908">27</a></sup><sup></sup> Regolamento (UE) 2025/327 del Parlamento europeo e del Consiglio, dell’11 febbraio 2025, sullo spazio europeo dei dati sanitari e che modifica la direttiva 2011/24/UE e il regolamento (UE) 2024/2847, GU L 2025/327 del 5.3.2025.</p>
</div>
</div></section><section id="lvl_3/lvl_3.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.2">3.2 Attuazione nazionale negli Stati membri dell’Unione europea</a>
</h2>
<div class="collapseable">
<p class="absatzvor man-space-before-8">Tutti gli Stati membri dell’UE nonché l’Islanda e la Norvegia offrono alla popolazione l’accesso ai dati sanitari elettronici. A fine 2024, tutti gli Stati membri dell’UE, ad eccezione dell’Irlanda, disponevano di un portale online e 18 di essi consentivano l’accesso anche tramite un’applicazione mobile<sup><a href="#fn-d30764e975" id="fnbck-d30764e975">28</a></sup>.</p>
<p class="absatz man-space-before-4">Il <i>finanziamento e l’attuazione</i> di questi sistemi variano a seconda del Paese. In Germania, la maggior parte dei costi è coperta dalle casse malati previste per legge. La gestione e l’ulteriore sviluppo dell’infrastruttura telematica sono affidati a un’organizzazione sostenuta congiuntamente da attori del settore sanitario, tra cui le casse malati, l’associazione federale dei medici convenzionati (Kassenärztliche Bundesvereinigung) e il ministero federale della sanità (Bundesministerium für Gesundheit)<sup><a href="#fn-d30764e991" id="fnbck-d30764e991">29</a></sup>. In Austria, il finanziamento e la gestione sono in mano a una società fondata solidalmente da Federazione (Bund), Stati federali (Länder) e assicurazioni sociali<sup><a href="#fn-d30764e1002" id="fnbck-d30764e1002">30</a></sup>. In Italia, il finanziamento è organizzato a livello regionale con un’agenzia nazionale per la sanità digitale che garantisce l’interoperabilità<sup><a href="#fn-d30764e1013" id="fnbck-d30764e1013">31</a></sup>. In Francia, l’amministrazione del sistema incombe all’assicurazione malattie pubblica, che ne sostiene anche i costi. L’attuazione è coordinata dalle autorità sanitarie regionali con il sostegno di un’agenzia nazionale per la sanità digitale, competente anche per la gestione e l’ulteriore sviluppo dell’infrastruttura telematica<sup><a href="#fn-d30764e1024" id="fnbck-d30764e1024">32</a></sup>.</p>
<p class="absatz man-space-before-4">La maggior parte degli Stati membri dell’UE utilizza un <i>portale di accesso centralizzato</i>, solo quattro Stati membri (Irlanda, Italia, Spagna e Svezia) utilizzano servizi di accesso decentralizzati<sup><a href="#fn-d30764e1040" id="fnbck-d30764e1040">33</a></sup>. Per la <i>memorizzazione dei dati</i> gli Stati membri utilizzano modelli diversi. In Germania i dati sono memorizzati in un sistema decentralizzato, mentre in Austria è applicato un modello ibrido composto da stock di dati centralizzati e distribuiti<sup><a href="#fn-d30764e1054" id="fnbck-d30764e1054">34</a></sup>. In Francia è utilizzato un sistema centralizzato per la memorizzazione e lo scambio dei dati<sup><a href="#fn-d30764e1065" id="fnbck-d30764e1065">35</a></sup>. In Italia ogni regione è responsabile dell’attuazione del proprio sistema con un sistema quadro nazionale che garantisce l’interoperabilità<sup><a href="#fn-d30764e1077" id="fnbck-d30764e1077">36</a></sup>.</p>
<p class="absatz man-space-before-4">Per quanto concerne l’<i>apertura</i><b> </b>delle cartelle cliniche elettroniche, si osserva una crescente tendenza verso modelli che richiedono un’opposizione esplicita. Per esempio, Austria, Germania, Francia e Danimarca hanno optato per modelli basati sulla possibilità di opporsi all’apertura automatica per aumentare i tassi di utilizzo. In Austria, dove questo modello è utilizzato già dal 2015, a fine settembre 2024 solo il tre per cento degli assicurati si era avvalso del diritto generale di opposizione<sup><a href="#fn-d30764e1095" id="fnbck-d30764e1095">37</a></sup>. Nel 2025, la Germania è passata dal vigente sistema di opt-in a un modello di opt-out<sup><a href="#fn-d30764e1106" id="fnbck-d30764e1106">38</a></sup>.</p>
<p class="absatz man-space-before-4">Per l’<i>autenticazione</i> i 21 Stati membri dell’UE utilizzano un documento di identità digitale (eID)<sup><a href="#fn-d30764e1122" id="fnbck-d30764e1122">39</a></sup> certificato secondo il regolamento sull’identità digitale europea (EUDI)<sup><a href="#fn-d30764e1133" id="fnbck-d30764e1133">40</a></sup> (precedentemente regolamento in materia di identificazione elettronica e servizi fiduciari [eIDAS]<sup><a href="#fn-d30764e1141" id="fnbck-d30764e1141">41</a></sup>). Solo due Stati membri (Grecia e Irlanda) non utilizzano né un eID (pre)notificato né un sistema eID notificato a livello nazionale con autenticazione a due fattori. In Austria i cittadini devono identificarsi con un eID<sup><a href="#fn-d30764e1149" id="fnbck-d30764e1149">42</a></sup>. Anche in molte regioni italiane l’accesso è consentito tramite eID certificato. In Germania è necessaria la previa registrazione presso la rispettiva cassa malati attraverso una tessera sanitaria elettronica o una carta d’identità elettronica e un numero d’identificazione personale. In Francia il primo accesso avviene tramite la tessera personale dell’assicurazione malattie o l’eID, che serve anche a identificarsi presso la stessa, mentre tutti gli altri accessi successivi avvengono tramite nome utente e password o eID<sup><a href="#fn-d30764e1161" id="fnbck-d30764e1161">43</a></sup>.</p>
<p class="absatz man-space-before-4">Nella media UE il 79 per cento circa dei <i>fornitori di prestazioni</i> pubblici e il 59 per cento di quelli privati sono collegati alle rispettive soluzioni nazionali per le cartelle cliniche. I vari Paesi applicano strategie e obblighi diversi in materia di collegamento e compilazione dei dati sanitari. In Germania l’obbligo di collegamento è imposto alle farmacie, agli ospedali e a tutti i fornitori di prestazioni partecipanti all’assistenza medica convenzionata, con sanzioni sotto forma di riduzioni degli onorari<sup><a href="#fn-d30764e1177" id="fnbck-d30764e1177">44</a></sup>. In Austria è previsto un obbligo di compilazione differenziato. Per esempio, i medicamenti prescritti devono essere registrati in una banca dati elettronica dei piani farmacologici e gli ospedali sono obbligati a mettere a disposizione in formato elettronico rapporti di dimissioni, risultati di laboratorio o referti di diagnostica per immagini non appena cominciano a lavorare con la documentazione sanitaria<sup><a href="#fn-d30764e1188" id="fnbck-d30764e1188">45</a></sup>. I fornitori di prestazioni possono inoltre accedere a dati sanitari di natura personale solo nel quadro di un rapporto terapeutico esistente. In Germania e Austria questo rapporto deve essere tecnicamente comprovato tramite inserimento della tessera sanitaria elettronica o al momento del ricovero in un ospedale o in una casa di cura.</p>
<div class="footnotes">
<p id="fn-d30764e975"><sup><a href="#fnbck-d30764e975">28</a></sup><sup></sup> Commissione europea, Direzione generale delle Reti di comunicazione, dei contenuti e delle tecnologie, Capgemini Invent, Page, M. e de Waal, P., (2025). Digital Decade eHealth Indicator Study. Consultabile all’indirizzo: <a href="https://op.europa.eu/it/publication-detail/-/publication/bb5838fe-4742-11f0-85ba-01aa75ed71a1/language-en" target="_blank">
				https://data.europa.eu/doi/10.2759/2737039
			</a> (stato: 28.8.2025).</p>
<p id="fn-d30764e991"><sup><a href="#fnbck-d30764e991">29</a></sup><sup></sup> Bundesgesundheitsministerium (2025). Die elektronische Patientenakte für alle. Consultabile all’indirizzo: <a href="https://www.bundesgesundheitsministerium.de/epa-vorteile/" target="_blank">
				www.bundesgesundheitsministerium.de/epa-vorteile
			</a> (stato: 28.8.2025).</p>
<p id="fn-d30764e1002"><sup><a href="#fnbck-d30764e1002">30</a></sup><sup></sup> ELGA-Portal (2025). Wissenswertes zu ELGA. Consultabile all’indirizzo: <a href="https://www.elga.gv.at/" target="_blank">
				www.elga.gv.at
			</a> &gt; FAQ &gt; Wissenswertes zu ELGA (stato: 28.8.2025).</p>
<p id="fn-d30764e1013"><sup><a href="#fnbck-d30764e1013">31</a></sup><sup></sup> Ministero della Salute (2025). Fascicolo Sanitario Elettronico. Consultabile all’indirizzo: <a href="http://www.fascicolosanitario.gov.it/" target="_blank">
				www.fascicolosanitario.gov.it
			</a> &gt; Cos’è il fascicolo &gt; Il fascicolo Sanitario Elettronico (FSE) (stato: 28.8.2025).</p>
<p id="fn-d30764e1024"><sup><a href="#fnbck-d30764e1024">32</a></sup><sup></sup> L’Assurance Maladie (2025). Le Dossier Médical Partagé. Consultabile all’indirizzo: <a href="https://www.dmp.fr/web/dmp/ps" target="_blank">
				www.dmp.fr/web/dmp/ps
			</a> (stato: 28.8.2025).</p>
<p id="fn-d30764e1040"><sup><a href="#fnbck-d30764e1040">33</a></sup><sup></sup> Commissione europea, Direzione generale delle Reti di comunicazione, dei contenuti e delle tecnologie, Capgemini Invent, Page, M., Winkel, R., Behrooz, A., et al., 2024 digital decade ehealth indicator study: final report, Ufficio delle pubblicazioni dell’Unione europea, 2024. Consultabile all’indirizzo: <a href="https://op.europa.eu/it/publication-detail/-/publication/c04f6162-3833-11ef-b441-01aa75ed71a1/language-en" target="_blank">
				https://
				data.europa.eu/
				doi/10.2759/557789
			</a> (stato: 27.5.2025).</p>
<p id="fn-d30764e1054"><sup><a href="#fnbck-d30764e1054">34</a></sup><sup></sup> ELGA-Portal (2025). Technischer Aufbau im Überblick. Consultabile all’indirizzo: <a href="https://www.elga.gv.at/faq/wissenswertes-zu-elga/" target="_blank">
				www.elga.gv.at
			</a> &gt; Technischer Hintergrund &gt; Technischer Aufbau im Überblick (stato: 28.8.2025).</p>
<p id="fn-d30764e1065"><sup><a href="#fnbck-d30764e1065">35</a></sup><sup></sup> Mon Espace Santé (2025). Où sont stockées les données de santé contenues dans Mon espace santé et comment sont-elles sécurisées? Consultabile all’indirizzo: <a href="http://www.monespacesante.fr" target="_blank">
				www.monespacesante.fr
			</a> &gt; Besoin d’aide &gt; Où sont stockées les données de santé contenues dans Mon espace santé et comment sont-elles sécurisées? (stato: 28.8.2025).</p>
<p id="fn-d30764e1077"><sup><a href="#fnbck-d30764e1077">36</a></sup><sup></sup> Ministero della Salute (2025). Interoperabilità del FSE. Consultabile all’indirizzo: <a href="http://www.fascicolosanitario.gov.it" target="_blank">
				www.fascicolosanitario.gov.it
			</a> &gt; Area tecnica &gt; Interoperabilità del FSE (stato: 28.8.2025).</p>
<p id="fn-d30764e1095"><sup><a href="#fnbck-d30764e1095">37</a></sup><sup></sup> ELGA-Portal (2024). Zahlen-Daten-Fakten. Consultabile all’indirizzo: <a href="http://web.archive.org/web/20250408012126/https:/www.elga.gv.at/elga/zahlen-daten-fakten/" target="_blank">
				http://web.archive.org/web/20250408012126/https://www.elga.gv.at/elga
				/zahlen-daten-fakten
			</a> (stato: 28.8.2025).</p>
<p id="fn-d30764e1106"><sup><a href="#fnbck-d30764e1106">38</a></sup><sup></sup> Bundesgesundheitsministerium (2025). Die elektronische Patientenakte für alle. Consultabile all’indirizzo: <a href="https://www.bundesgesundheitsministerium.de/epa-vorteile/" target="_blank">
				www.bundesgesundheitsministerium.de/epa-vorteile
			</a> (stato: 28.8.2025).</p>
<p id="fn-d30764e1122"><sup><a href="#fnbck-d30764e1122">39</a></sup><sup></sup> Commissione europea, Direzione generale delle Reti di comunicazione, dei contenuti e delle tecnologie, Capgemini Invent, Page, M., Winkel, R., Behrooz, A., et al., 2024 digital decade ehealth indicator study: final report, Ufficio delle pubblicazioni dell’Unione europea, 2024. Consultabile all’indirizzo: <a href="https://op.europa.eu/it/publication-detail/-/publication/c04f6162-3833-11ef-b441-01aa75ed71a1/language-en" target="_blank">
				https://data.europa.eu/doi/10.2759/557789
			</a> (stato: 27.5.2025).</p>
<p id="fn-d30764e1133"><sup><a href="#fnbck-d30764e1133">40</a></sup><sup></sup> Regolamento (UE) 2024/1183 del Parlamento europeo e del Consiglio, dell’11 aprile 2024, che modifica il regolamento (UE) n. 910/2014 per quanto riguarda l’istituzione del quadro europeo relativo a un’identità digitale.</p>
<p id="fn-d30764e1141"><sup><a href="#fnbck-d30764e1141">41</a></sup><sup></sup> Regolamento (UE) n. 910/2014 del Parlamento europeo e del Consiglio, del 23 luglio 2014, in materia di identificazione elettronica e servizi fiduciari per le transazioni elettroniche nel mercato interno e che abroga la direttiva 1999/93/CE, GU L 257 del 28.8.2014.</p>
<p id="fn-d30764e1149"><sup><a href="#fnbck-d30764e1149">42</a></sup><sup></sup> Öffentliches Gesundheitsportal Österreichs (2025). ELGA: Login und Teilnahme. Consultabile all’indirizzo: <a href="http://www.gesundheit.gv.at" target="_blank">
				www.gesundheit.gv.at
			</a> &gt; Gesundheitsleistungen &gt; ELGA &gt; ELGA: Login und Teilnahme gestalten (stato: 28.8.2025).</p>
<p id="fn-d30764e1161"><sup><a href="#fnbck-d30764e1161">43</a></sup><sup></sup> L’Assurance Maladie (2024). Le Dossier Médical Partagé. Consultabile all’indirizzo: <a href="https://www.dmp.fr/web/dmp/ps" target="_blank">
				www.dmp.fr/web/dmp/ps
			</a> (stato: 31.10.2024).</p>
<p id="fn-d30764e1177"><sup><a href="#fnbck-d30764e1177">44</a></sup><sup></sup> Bundesärztekammer (2025). Elektronische Patientenakte. Consultabile all’indirizzo: <a href="http://www.bundesaerztekammer.de" target="_blank">
				www.bundesaerztekammer.de
			</a> &gt; Themen &gt; Ärzte &gt; Digitalisierung &gt; Digitale Anwendungen &gt; Telematikinfrastruktur &gt; ePA (stato: 28.8.2025). </p>
<p id="fn-d30764e1188"><sup><a href="#fnbck-d30764e1188">45</a></sup><sup></sup> ELGA-Portal (2025). Wissenswertes zu ELGA. Consultabile all’indirizzo: <a href="https://www.elga.gv.at/faq/wissenswertes-zu-elga/" target="_blank">
				www.elga.gv.at/faq/wissenswertes-zu-elga
			</a> (stato: 28.8.2025).</p>
</div>
</div></section>
</div></section><section id="lvl_4"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_4">4 Punti essenziali del progetto</a>
</h1>
<div class="collapseable">
<section id="lvl_4/lvl_4.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.1">4.1 La normativa proposta</a>
</h2>
<div class="collapseable">
<p class="absatzvor man-space-before-8">Il presente disegno di legge mira a adeguare le condizioni quadro nonché taluni aspetti strutturali e organizzativi dell’attuale CIP finora non disciplinati, al fine di favorire efficacemente la diffusione e l’utilizzo della nuova CSE in tutta la Svizzera e garantirne il finanziamento a lungo termine. Il Consiglio federale intende inoltre accrescere la sua utilità sia per i relativi titolari che per i professionisti della salute e le strutture sanitarie, implementando nuove funzionalità e ampliando gli ambiti di applicazione.</p>
<section id="lvl_4/lvl_4.1/lvl_4.1.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.1">4.1.1 Confederazione, Cantoni e comunità</a>
</h3>
<div class="collapseable">
<p class="absatzvor-kurs man-font-style-italic man-space-before-8">Confederazione</p>
<p class="absatz man-space-before-4">La Confederazione acquisterà il sistema d’informazione CSE nell’ambito di un bando pubblico. Per quanto concerne l’implementazione, la responsabilità e la gestione del sistema saranno affidate all’UFSP che, in collaborazione con e-Health Suisse e i Cantoni, provvederà anche al suo ulteriore sviluppo e ne sosterrà i costi nel quadro delle finanze federali. Insieme a eHealth Suisse, l’UFSP sarà anche l’interlocutore (supporto di secondo livello) per le questioni che le comunità (supporto di primo livello) non saranno in grado di risolvere in modo definitivo. Le questioni di natura essenzialmente tecnica saranno invece prese in carico dagli esperti del fornitore del sistema d’informazione CSE (supporto di terzo livello). La Confederazione sarà inoltre responsabile dell’elenco dei professionisti della salute e delle strutture sanitarie nonché del servizio di ricerca di metadati (o prescrizioni semantiche), ossia di quei dati che, alla stregua di etichette con informazioni supplementari, facilitano il reperimento, l’amministrazione e la comprensione dei dati. Dal canto suo, l’UCC gestirà il registro per la cartella sanitaria elettronica (registro CSE) nel quale verranno iscritte le opposizioni all’apertura automatica. Infine, la Confederazione metterà a disposizione tramite l’UFCS anche le competenze e le conoscenze specialistiche nel campo della sicurezza delle informazioni e per misure di protezione preventive.</p>
<p class="absatz man-space-before-4">Il Consiglio federale intende basarsi, ove possibile, su quanto già esiste, garantendo che il passaggio dalle attuali piattaforme al sistema d’informazione CSE della Confederazione non comporti lunghe interruzioni del servizio. L’UFSP effettuerà su incarico della Confederazione un’analisi approfondita della situazione attuale e di quella auspicata e, in collaborazione con eHealth Suisse, preparerà e monitorerà accuratamente la migrazione dei dati. Nella fase di introduzione, la Confederazione sosterrà inoltre i Cantoni promuovendo una campagna di sensibilizzazione della popolazione e assumendo i costi dell’invio postale del materiale informativo a tutte le economie domestiche.</p>
<p class="absatz man-space-before-4">La Confederazione si farà carico dei costi per l’ulteriore sviluppo del sistema d’informazione e, poiché rifatturerà ai Cantoni sia i costi di gestione ricorrenti sia quelli per le risorse supplementari, coinvolgerà questi ultimi e le comunità nell’acquisto, nella gestione e nella pianificazione degli ulteriori sviluppi, e consulterà anche altri ambienti interessati.</p>
<p class="absatz man-space-before-4">I nuovi compiti della Confederazione sono descritti in dettaglio al numero 4.1.4 «Ulteriori novità».</p>
<p class="absatzvor-kurs man-font-style-italic man-space-before-8">Cantoni</p>
<p class="absatz man-space-before-4">I Cantoni finanzieranno la gestione vera e propria del sistema d’informazione CSE, decidendo autonomamente e nel rispetto del diritto cantonale in quale misura trasferire i costi di gestione ricorrenti alle comunità o ai professionisti della salute e alle strutture sanitarie. Tutti i Cantoni garantiranno inoltre l’esercizio di almeno una comunità sul loro territorio. Come avviene già oggi, più Cantoni potranno garantire congiuntamente l’esercizio di una comunità e, in tal caso, spetterà a loro decidere come garantirne il finanziamento a lungo termine. L’entità delle ripercussioni finanziarie concrete varierà quindi da un Cantone all’altro.</p>
<p class="absatz man-space-before-4">Inoltre, nel quadro della possibilità di opporsi all’apertura automatica, i Cantoni informeranno le persone interessate e iscriveranno le eventuali opposizioni nel registro CSE. A tal fine, garantiranno un accesso semplice al diritto di opposizione, provvederanno all’apertura automatica della CSE e ne confermeranno infine l’avvenuta apertura (v. n. 4.1.3). È ipotizzabile che i Cantoni delegheranno determinati compiti alla comunità da loro scelta. Da parte sua, la Confederazione sosterrà la fase iniziale del processo fornendo documenti modello per l’informazione della popolazione e facendosi carico dei relativi costi di spedizione.</p>
<p class="absatzvor-kurs man-font-style-italic man-space-before-8">Comunità</p>
<p class="absatz man-space-before-4">Le comunità saranno responsabili dell’assistenza e del supporto ai titolari di una CSE nonché ai professionisti della salute e alle strutture sanitarie. Gestiranno servizi di assistenza, che fungeranno da primo punto di contatto, raggiungibile di persona, telefonicamente o elettronicamente, per tutte le domande riguardanti la CSE e forniranno supporto tecnico (ossia supporto di primo livello). Presso questi servizi, le persone potranno anche aprire una CSE su base volontaria, eliminarla o cambiare comunità. Le aperture su base volontaria saranno possibili anche per coloro che, dopo essersi opposti, cambiano idea.</p>
</div></section><section id="lvl_4/lvl_4.1/lvl_4.1.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.2">4.1.2 Obbligo di collegamento per tutti i fornitori di prestazioni</a>
</h3>
<div class="collapseable">
<p class="absatzvor man-space-before-8">Tutti i fornitori di prestazioni secondo la LAMal saranno tenuti a impiegare la CSE e a registrarvi dati. I professionisti della salute e le strutture sanitarie che non fatturano a carico dell’AOMS potranno, come finora, collegarsi alla CSE su base volontaria.</p>
<p class="absatz man-space-before-4">L’obbligo di collegamento e di registrazione di dati si applicherà anche ai fornitori di prestazioni che fatturano prestazioni secondo la LAI, la LAINF o la LAM, poiché anch’essi possono venire in possesso di informazioni rilevanti ai fini della cura che devono essere registrate nella CSE.</p>
<p class="absatz man-space-before-4">Inoltre, l’obbligo di collegarsi alla CSE varrà anche per la sanità militare.</p>
<p class="absatz man-space-before-4">Tutti i fornitori di prestazioni saranno tenuti a rispettare i requisiti in materia di protezione e sicurezza dei dati nel settore di loro competenza. I nuovi fornitori di prestazioni assoggettati all’obbligo disporranno di un termine transitorio di un anno dall’entrata in vigore del presente disegno di legge per collegarsi alla CSE. Allo scopo di garantire la sicurezza dell’approvvigionamento, potranno essere previste deroghe, per esempio per i professionisti della salute che sono già in età pensionabile, ma che continuano a esercitare.</p>
<p class="absatz man-space-before-4">Le comunità assisteranno i professionisti della salute e le strutture sanitarie nel collegamento alla CSE, potranno assumere compiti amministrativi e offriranno la formazione e il supporto necessari. Le autorità competenti vigileranno sull’adempimento dell’obbligo di collegamento.</p>
</div></section><section id="lvl_4/lvl_4.1/lvl_4.1.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.3">4.1.3 Possibilità di opporsi all’apertura automatica per la popolazione</a>
</h3>
<div class="collapseable">
<p class="absatzvor man-space-before-8">Per raggiungere una diffusione capillare della CSE sarà introdotta la possibilità di opporsi all’apertura automatica, garantendo comunque che l’adesione resti una scelta volontaria per la popolazione.</p>
<p class="absatz man-space-before-4">Con l’entrata in vigore della LCSE, per tutte le persone domiciliate in Svizzera sarà aperta una CSE in modo automatico e gratuito, a meno che le stesse non vi si oppongano entro il termine prestabilito. In occasione del primo svolgimento della procedura di apertura automatica con diritto di opposizione per l’intera popolazione domiciliata in Svizzera, tale termine sarà di 60 giorni anziché di 45, al fine di concedere alla popolazione tempo sufficiente per informarsi e decidere. L’apertura su base volontaria come pure l’eliminazione della CSE saranno possibili in qualsiasi momento.</p>
<p class="absatz man-space-before-4">È essenziale che le persone che abitano in Svizzera siano informate sui rispettivi diritti e doveri in relazione alla CSE. I Cantoni saranno responsabili di questa informazione e del processo di apertura per tutte le persone domiciliate nel proprio territorio.</p>
</div></section><section id="lvl_4/lvl_4.1/lvl_4.1.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.4">4.1.4 Ulteriori novità</a>
</h3>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Applicazioni sanitarie digitali</p>
<p class="absatz man-space-before-4">Le applicazioni sanitarie digitali potranno accedere alla CSE previo consenso dei titolari. Un’applicazione sanitaria digitale è un’applicazione che consente di memorizzare e consultare i dati sanitari della CSE per esempio tramite uno smartphone o un dispositivo medico (p. es. strumento di misurazione della glicemia). I titolari di una CSE potranno consentire di accedere alla propria CSE solo alle applicazioni sanitarie autorizzate. Tali applicazioni dovranno soddisfare i requisiti tecnici del sistema d’informazione CSE nonché imperativamente i requisiti di sicurezza e protezione dei dati. Inoltre, dovranno adempiere condizioni che non causano un sovraccarico del sistema d’informazione CSE, in modo da garantirne il corretto funzionamento.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Autorizzazione anziché certificazione</p>
<p class="absatz man-space-before-4">Sinora, le piattaforme tecniche della CIP erano gestite dalle comunità che, a tale scopo, dovevano sottoporsi a una procedura di certificazione complessa e costosa. Poiché in futuro la gestione del sistema d’informazione CSE sarà compito della Confederazione, le comunità non dovranno più effettuare gran parte dei controlli ad esso correlati. L’adempimento dei restanti requisiti imposti alle comunità – per esempio il rispetto delle misure di protezione e sicurezza dei dati al loro interno e da parte dei professionisti della salute e delle strutture sanitarie ad esse aderenti – sarà garantito da una procedura di autorizzazione. L’autorizzazione sarà rilasciata dai Cantoni e potrà essere subordinata all’ottenimento preventivo di un rapporto di verifica da parte di un servizio appositamente designato dal Consiglio federale, per esempio l’UFSP, che a tale scopo potrà avvalersi delle conoscenze specialistiche di altri servizi, primi tra tutti l’UFCS ed eHealth Suisse. È necessario garantire che la decisione di rilasciare l’autorizzazione si basi su informazioni di qualità, in particolare per quanto riguarda aspetti specifici come la sicurezza delle informazioni e dei dati, i processi e la tecnologia. La gestione del sistema d’informazione CSE da parte della Confederazione garantirà il rispetto dei requisiti in materia di protezione e sicurezza dei dati grazie a misure di protezione adottate nel quadro della configurazione tecnica del sistema d’informazione (p. es. protezione perimetrale, gestione delle informazioni di sicurezza e degli eventi ecc.). Tuttavia, poiché le comunità e i professionisti della salute e le strutture sanitarie ad esse aderenti potranno accedere ai dati della CSE (diritti d’accesso, amministrazione degli utenti, dati medici, registri ecc.), le esigenze di protezione resteranno elevate. Per questo motivo, la procedura di autorizzazione dovrà fondarsi sulle competenze corrispondenti.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Mezzi di autenticazione</p>
<p class="absatz man-space-before-4">Gli strumenti d’identificazione per l’accesso alla CSE sono attualmente messi a disposizione da emittenti privati. In futuro saranno sostituiti dall’Id-e statale in collaborazione con l’AGOV. Gli strumenti d’identificazione già rilasciati da emittenti privati potranno continuare ad essere utilizzati per la rispettiva durata di validità, ma al massimo per due anni dall’entrata in vigore della LCSE. Per i professionisti della salute e altri ambienti specifici, il Consiglio federale potrà valutare alternative all’Id-e statale, garantendo così che il suo utilizzo resti volontario (v. n. 1.2.6).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Rappresentanza dei titolari</p>
<p class="absatz man-space-before-4">Il presente disegno di legge precisa le norme relative ai rappresentanti legali e a quelli designati su base volontaria, stabilendo chi rappresenta i minorenni fino al compimento del 14° anno di età o le persone incapaci di discernimento in tutto quanto attiene alla CSE.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Assegnazione dei diritti di consultazione</p>
<p class="absatz man-space-before-4">I titolari di una CSE dovranno poter autorizzare i professionisti della salute e le strutture sanitarie a consultare facilmente la propria CSE. Se un titolare non vorrà o non sarà in grado di gestire autonomamente la propria CSE in modalità digitale, si cercherà una soluzione semplice e accessibile che gli consenta di concedere, direttamente sul posto, l’accesso alla propria CSE ai professionisti della salute e alle strutture sanitarie mediante consenso esplicito.</p>
<p class="absatz man-space-before-4">Un’opzione è quella del consenso verbale dato per esempio in uno studio medico, documentato nella CSE indicando data, ora e contesto, ed eventualmente integrato da una firma digitale su un display o tablet o da un codice monouso trasmesso per SMS. Sarebbe ipotizzabile anche utilizzare un modulo scritto, da scansionare e registrare nella CSE una volta firmato, che si integrerebbe fra l’altro senza problemi nei moduli già esistenti e ampiamente utilizzati per la protezione o il trattamento dei dati nel settore sanitario. Altri processi comunemente in uso, per esempio nel settore assicurativo e finanziario o nelle applicazioni eGov, possono servire da riferimento per il sistema d’informazione CSE. In tal caso, gli ostacoli tecnici e procedurali hanno lo scopo di impedire abusi e di proteggere i sistemi da accessi non autorizzati.</p>
<p class="absatz man-space-before-4">Indipendentemente dal metodo scelto, tutte le autorizzazioni d’accesso dovranno essere verbalizzate e potranno essere consultate dai titolari di una CSE in qualsiasi momento. Inoltre, ove possibile, tali autorizzazioni dovranno essere comunicate attivamente per e-mail, SMS o app. Gli accessi non autorizzati saranno puniti.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Semplificazione dei gradi di riservatezza</p>
<p class="absatz man-space-before-4">Il numero dei gradi di riservatezza sarà ridotto da tre a due. I dati di carattere generale potranno essere consultati dai professionisti della salute e dalle strutture sanitarie aventi un apposito diritto d’accesso. I dati classificati come privati potranno essere consultati solo dai titolari stessi, a meno che questi ultimi non ne concedano espressamente l’accesso a determinati professionisti della salute o strutture sanitarie, o al rappresentante designato.</p>
</div></section>
</div></section><section id="lvl_4/lvl_4.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.2">4.2 Compatibilità tra compiti e finanze</a>
</h2>
<div class="collapseable">
<p class="absatzvor man-space-before-8">L’esperienza degli ultimi anni mostra che la disponibilità ad investire dei privati e i contributi cantonali non sono sufficienti a finanziare la CIP esistente in modo duraturo. Di conseguenza, le comunità e le comunità di riferimento necessitano di un sostegno finanziario per garantirne la gestione, la diffusione e l’ulteriore sviluppo. Nella primavera del 2024, il Parlamento ha quindi adottato il progetto sul finanziamento transitorio della CIP, entrato in vigore il 1° ottobre 2024, con un limite di spesa di 30 milioni di franchi. Fino all’entrata in vigore del nuovo disciplinamento della CSE, la Confederazione può sostenere la diffusione della CIP tramite contributi alle comunità di riferimento, a condizione che vi sia una partecipazione finanziaria cantonale di pari importo. Tale approccio permette di assicurare il finanziamento della gestione e dell’ulteriore sviluppo della CIP esistente.</p>
<p class="absatz man-space-before-4">Affinché la CSE possa dispiegare i suoi effetti e raggiungere i suoi obiettivi, in particolare in termini di efficienza dei costi, è indispensabile che il finanziamento sia duraturo. Il presente disegno di legge disciplina quindi chiaramente i compiti e le competenze della Confederazione e dei Cantoni al fine di garantirne il finanziamento a lungo termine. Il passaggio al modello basato sulla possibilità di opporsi all’apertura automatica per la popolazione domiciliata in Svizzera comporta grandi cambiamenti. Anche l’obbligo per tutti i fornitori di prestazioni di collegarsi al sistema d’informazione CSE genera oneri supplementari. Le ripercussioni finanziarie stimate sul bilancio della Confederazione nonché su altri attori sono presentate al capitolo 6 e ammontano per la Confederazione ad una spesa <i>una tantum</i> di alcune decine di milioni di franchi. Il Consiglio federale reputa che tale fabbisogno finanziario sia adeguato per un progetto di questa portata e importanza, in particolare perché costituisce una base essenziale per portare avanti la trasformazione digitale nel settore sanitario svizzero. Il Consiglio federale e il Parlamento hanno deciso che le questioni giuridiche e organizzative relative alla CIP non rientreranno nel programma DigiSanté, escludendo quindi un finanziamento dell’attuale CIP e della futura CSE nell’ambito dello stesso.</p>
</div></section><section id="lvl_4/lvl_4.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.3">4.3 Attuazione</a>
</h2>
<div class="collapseable">
<p class="absatzvor man-space-before-8">Fino all’entrata in vigore della nuova LCSE sono previsti lavori in particolare nei seguenti ambiti:</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Sistema d’informazione CSE</p>
<p class="absatz man-space-before-4">La Confederazione definirà i requisiti per il sistema d’informazione CSE ed altri sistemi informatici (p. es. registro CSE). I Cantoni come pure altri ambienti interessati dovranno essere coinvolti nell’elaborazione del capitolato d’oneri. Saranno integrati in questi lavori anche i requisiti concernenti il futuro SwissHDS del programma DigiSanté. L’acquisto tramite bando pubblico sarà effettuato sulla base del capitolato d’oneri. Parallelamente, saranno avviati i lavori di riorganizzazione del registro CSE. L’obiettivo è fare in modo che tutti i componenti possano essere testati in tempo utile e siano a disposizione prima dell’entrata in vigore della presente legge.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Elaborazione del diritto esecutivo</p>
<p class="absatz man-space-before-4">Le disposizioni del disegno di legge che devono essere stabilite dal Consiglio federale saranno precisate nel diritto esecutivo. Le ordinanze esistenti e i relativi allegati saranno completamente rielaborati.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Direttive, linee guida e misure accompagnatorie per i portatori d’interesse</p>
<p class="absatz man-space-before-4">Per far applicare il modello basato sulla possibilità di opporsi all’apertura automatica e l’obbligo di collegamento per i fornitori di prestazioni è necessario uno stretto coordinamento tra Cantoni, comunità e fornitori di prestazioni. Ulteriori ausili per l’attuazione e linee guida saranno elaborati in base alle esigenze dei diversi gruppi interessati (p. es. organizzazioni di pazienti, Pro Senectute, organizzazioni per disabili ecc.), in modo da essere pronti per l’entrata in vigore del disegno di legge.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Stretto coordinamento con i progetti di DigiSanté</p>
<p class="absatz man-space-before-4">Nel 2025, il programma DigiSanté è entrato nella fase attuativa, con una prima visione dello SwissHDS che prevede la CSE come sua parte integrante. L’istituzione dei servizi di supporto tecnico, delle componenti infrastrutturali e delle necessarie misure legislative avverrà in stretto coordinamento con la CSE e con gli attori responsabili.</p>
</div></section>
</div></section><section id="lvl_5"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_5">5 Commento ai singoli articoli</a>
</h1>
<div class="collapseable">
<section id="lvl_5/lvl_5.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.1">5.1 Commento alla legge federale sulla cartella sanitaria elettronica</a>
</h2>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Ingresso</p>
<p class="absatz man-space-before-4">La LCSE si basa innanzitutto sulle competenze costituzionali alle quali rinvia già la LCIP vigente, ossia l’articolo 95 capoverso 1 Cost., che sancisce la competenza della Confederazione di emanare prescrizioni sull’esercizio dell’attività economica privata, e l’articolo 117 capoverso 1 Cost., che autorizza la Confederazione a emanare prescrizioni sull’assicurazione contro le malattie e gli infortuni. Quest’ultimo articolo costituisce il fondamento costituzionale della competenza primaria della Confederazione, poiché la CSE è uno strumento dell’AOMS. In questo contesto e tenuto conto della centralizzazione dell’infrastruttura presso la Confederazione, non è invece più menzionato l’articolo 122 capoverso 1 Cost., che attribuisce alla Confederazione, tra l’altro, la competenza di legiferare nel campo del diritto civile.</p>
<p class="absatz man-space-before-4">La nuova LCSE si basa inoltre sulla competenza generale della Confederazione in materia di legislazione militare sancita dall’articolo 60 capoverso 1 Cost. nonché sulla sua competenza di emanare prescrizioni sull’assicurazione vecchiaia, superstiti e invalidità sancita dall’articolo 112 capoverso 1 Cost. L’ampliamento delle basi costituzionali è necessario per imporre possibilmente a tutti i fornitori di prestazioni l’obbligo di collegarsi alla CSE e di registrarvi i dati rilevanti ai fini della cura nonché per il collegamento delle installazioni mediche della sanità militare (v. n. 7.1). Questo è l’unico modo per garantire che tutti i dati rilevanti ai fini della cura dei titolari di una CSE siano disponibili in particolare per consentire ad altri professionisti della salute e strutture sanitarie di accedervi in caso di cure successive e per promuovere l’alfabetizzazione sanitaria individuale.</p>
<section id="lvl_5/lvl_5.1/lvl_5.1.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_5.1.1">5.1.1 Sezione 1: Disposizioni generali</a>
</h3>
<div class="collapseable">
<article id="art_1"><a name="a1"></a><h6 class="heading" role="heading">
<span class="display-icon"></span><span class="external-link-icon"></span><a href="#art_1">Art. 1 <span class="man-font-style-normal">Scopo e oggetto</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">La CSE persegue due obiettivi principali: da un lato, i titolari di una CSE devono poter accedere in qualsiasi momento ai propri dati rilevanti ai fini della cura, dall’altro, devono poterli rendere accessibili anche a tutti i professionisti della salute e a tutte le strutture sanitarie coinvolti nella cura affinché dispongano possibilmente di tutte le informazioni rilevanti per poter garantire una cura ottimale. La CSE intende rafforzare la qualità delle cure mediche, migliorare i processi di cura, aumentare la sicurezza dei pazienti, accrescere l’efficienza del sistema sanitario e promuovere l’alfabetizzazione sanitaria dei suoi titolari, contribuendo così a garantire un’assistenza sanitaria di qualità e a contenere i costi nel settore dell’assicurazione malattie.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">La normativa della LCSE ha come oggetto il contenuto del sistema d’informazione CSE, i requisiti per accedervi <i>(lett. a)</i>, l’infrastruttura tecnica e i relativi trattamenti di dati <i>(lett. b)</i>, l’apertura e l’eliminazione di una CSE nonché il cambiamento di comunità <i>(lett. c)</i> e i compiti degli attori che vi sono soggetti <i>(lett. d).</i></p>
</div></article><article id="art_2"><a name="a2"></a><h6 class="heading" role="heading">
<span class="display-icon"></span><span class="external-link-icon"></span><a href="#art_2">Art. 2 <span class="man-font-style-normal">Definizioni</span></a>
</h6>
<div class="collapseable">
<p class="absatz man-space-before-4">Il presente disegno di legge si fonda sulle definizioni seguenti:</p>
<dl class="man-space-after-0">
<dt class="man-space-before-4">a. </dt>
<dd class="man-space-before-4"><i>Professionista della salute</i></dd>
<dt class="man-space-before-4"></dt>
<dd class="man-space-before-4">Secondo il <i>numero 1</i>, per professionisti della salute civili si intendono tutti i gruppi professionali attivi nel settore sanitario con una formazione riconosciuta a livello federale o cantonale che, nell’esercizio della loro attività, effettuano oppure prescrivono in particolare esami, cure o misure di prevenzione, o che, in tale ambito, dispensano agenti terapeutici. La nozione di «cura» utilizzata nel testo normativo va intesa in senso ampio. Per esercitare la professione sotto la propria responsabilità, la maggior parte di questi gruppi professionali necessita di un’apposita autorizzazione da parte dell’autorità cantonale di vigilanza competente oppure soggiace a un obbligo legale di dichiarazione. La nozione di «professionisti della salute» comprende sia gli specialisti che esercitano sotto la propria responsabilità professionale sia quelli che operano sotto vigilanza di un altro professionista, a prescindere dal fatto che siano o meno autorizzati a fatturare le loro prestazioni a carico delle assicurazioni sociali.</dd>
<dt class="man-space-before-4"></dt>
<dd class="man-space-before-4">Rispetto al diritto vigente, la definizione di «professionista della salute» è ora estesa ai professionisti che prestano cure e svolgono altre attività nel quadro della sanità militare (<i>n. 2</i>), ossia ai professionisti di cui all’articolo 34<i>a</i> capoverso 1 della legge militare del 3 febbraio 1995<sup><a href="#fn-d30764e1389" id="fnbck-d30764e1389">46</a></sup> (LM). Dato che non possono aderire a una comunità organizzata perlopiù secondo criteri di economia privata, il loro coordinamento è assunto dall’Aggruppamento Difesa del Dipartimento federale della difesa, della protezione della popolazione e dello sport (DDPS) (cfr. art. 29). La legge distingue quindi tra professionisti della salute civili e professionisti della salute militari.</dd>
<dt class="man-space-before-4"></dt>
<dd class="man-space-before-4">Per contro, tra i professionisti della salute ai sensi della presente legge non rientrano gli ausiliari come, per esempio, gli assistenti di studio medico, gli assistenti di farmacia, i soldati che prestano servizio nella sanità militare con una formazione e un perfezionamento speciali e i praticanti (cfr. art. 26). Questo personale può comunque accedere a una CSE se lo fa per conto di un professionista della salute o di una struttura sanitaria e, in tal caso, anch’esso è tenuto ad autenticarsi individualmente (cfr. art. 10).</dd>
<dt class="man-space-before-4">b. </dt>
<dd class="man-space-before-4"><i>Struttura sanitaria</i></dd>
<dt class="man-space-before-4"></dt>
<dd class="man-space-before-4">Come per i professionisti della salute, la legge distingue tra strutture sanitarie civili e strutture sanitarie militari.</dd>
<dt class="man-space-before-4"></dt>
<dd class="man-space-before-4">Secondo il <i>numero 1</i>, per strutture sanitarie civili si intendono le persone giuridiche di diritto pubblico o privato presso le quali i professionisti della salute prestano cure o dispensano agenti terapeutici nell’ambito di una cura. Questa definizione tiene conto del fatto che, in alcuni casi, sono le strutture sanitarie e non i singoli professionisti della salute a dover documentare i dati rilevanti ai fini della cura.</dd>
<dt class="man-space-before-4"></dt>
<dd class="man-space-before-4">Nel <i>numero 2</i> sono menzionate le strutture sanitarie militari di cui all’articolo 34<i>a</i> capoverso 1 LM, al fine di permettere il raggruppamento di professionisti della salute militari, per esempio in centri di reclutamento.</dd>
</dl>
<div class="footnotes"><p id="fn-d30764e1389"><sup><a href="#fnbck-d30764e1389">46</a></sup><sup></sup> <a href="https://fedlex.data.admin.ch/vocabulary/legal-taxonomy/7242" target="_blank" data-rs-uri="https://fedlex.data.admin.ch/eli/cc/1995/4093_4093_4093" data-rs="510.10" data-lang="it">RS <b>510.10</b></a></p></div>
</div></article><article id="art_3"><a name="a3"></a><h6 class="heading" role="heading">
<span class="display-icon"></span><span class="external-link-icon"></span><a href="#art_3">Art. 3 <span class="man-font-style-normal">Applicazione ai professionisti della salute e alle strutture sanitarie</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">In primo luogo, questa disposizione chiarisce che gli obblighi per i professionisti della salute civili e le strutture sanitarie civili derivanti dalla LCSE valgono soltanto se questi ultimi sono tenuti a collegarsi al sistema d’informazione CSE in virtù della legislazione federale o cantonale (<i>lett. a</i>). Si tratta in particolare dei fornitori di prestazioni secondo la LAMal, la LAI, la LAINF e la LAM. Inoltre, in forza della loro competenza nel campo della sanità, i Cantoni devono poter assoggettare a tale obbligo altri professionisti della salute e altre strutture sanitarie competenti per la cura dei pazienti.</p>
<p class="absatz man-space-before-4">In secondo luogo, la <i>lettera b</i> stabilisce che gli obblighi sanciti nella LCSE valgono anche per i professionisti della salute e le strutture sanitarie che si collegano al sistema d’informazione CSE su base volontaria (cfr. art. 25 cpv. 1).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Per i professionisti della salute militari e le strutture sanitarie militari, gli obblighi sanciti in questa legge si applicano soltanto se sono collegati al sistema d’informazione CSE (cfr. art. 29 cpv. 1). Inoltre, i professionisti della salute militari e le strutture sanitarie militari non devono aderire a una comunità (art. 25 cpv. 2) e la registrazione di dati da parte loro presuppone il consenso esplicito del titolare di una CSE (art. 14 cpv. 2). Infine, l’Aggruppamento Difesa del DDPS deve poter escludere completamente la registrazione di dati nella CSE da parte di professionisti della salute militari e di strutture sanitarie militari in determinate situazioni o per determinati militari qualora sussistano interessi preponderanti legati alla sicurezza e al mantenimento del segreto (art. 29 cpv. 2).</p>
</div></article><article id="art_4"><a name="a4"></a><h6 class="heading" role="heading">
<span class="display-icon"></span><span class="external-link-icon"></span><a href="#art_4">Art. 4 <span class="man-font-style-normal">Costi</span></a>
</h6>
<div class="collapseable">
<p class="absatz man-space-before-4">La CSE deve essere in linea di principio gratuita per tutti i titolari. In particolare, devono essere gratuiti l’apertura, l’eliminazione e l’amministrazione di una CSE, inclusa l’assistenza da parte della comunità competente, e il cambiamento di comunità. Allo stesso modo, per la procedura di apertura automatica con diritto di opposizione, non possono essere imposti emolumenti o altri costi alle persone interessate, indipendentemente da fatto che abbiano esercitato o meno il diritto di opposizione.</p>
<p class="absatz man-space-before-4">Per poter accedere personalmente alla propria CSE, i titolari devono disporre di un mezzo di autenticazione. L’Id-e è uno strumento adeguato a tal fine: sarà fornito dalla Confederazione e, in linea di principio, sarà gratuito per la popolazione (cfr. art. 31 cpv. 3 della legge del 20 dicembre 2024<sup><a href="#fn-d30764e1466" id="fnbck-d30764e1466">47</a></sup> sull’Id-e [LIdE]). Tuttavia, possono risultare dei costi se la verifica dell’identità anziché online viene effettuata da un servizio cantonale dietro pagamento di un emolumento stabilito dal Cantone oppure da una rappresentanza consolare all’estero. Il Consiglio federale può inoltre autorizzare altri mezzi di autenticazione per l’utilizzo nell’ambito della CSE (cfr. art. 10 cpv. 2); in tal caso, tuttavia, non spetta alla Confederazione garantirne la gratuità. In altre parole, eventuali costi di tali mezzi dovranno essere sostenuti dagli utenti stessi. Ciò vale anche per gli strumenti d’identificazione utilizzati nell’ambito dell’attuale CIP che, secondo l’articolo 46 capoverso 6 del presente disegno di legge, permetteranno di accedere anche alla CSE per un certo periodo di tempo.</p>
<div class="footnotes"><p id="fn-d30764e1466"><sup><a href="#fnbck-d30764e1466">47</a></sup><sup></sup> <a href="https://fedlex.data.admin.ch/eli/fga/2025/20" target="_blank">FF <b>2025</b> 20</a></p></div>
</div></article>
</div></section><section id="lvl_5/lvl_5.1/lvl_5.1.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_5.1.2">5.1.2 Sezione 2: Sistema d’informazione per la cartella sanitaria elettronica</a>
</h3>
<div class="collapseable">
<article id="art_5"><a name="a5"></a><h6 class="heading" role="heading">
<span class="display-icon"></span><span class="external-link-icon"></span><a href="#art_5">Art. 5 <span class="man-font-style-normal">Gestione e contenuto</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">La gestione del sistema d’informazione CSE compete alla Confederazione. A differenza del diritto vigente, che attribuisce la responsabilità della gestione dell’infrastruttura informatica necessaria per la CIP alle comunità e alle comunità di riferimento organizzate in modo decentralizzato, la nuova legge prevede che la gestione del sistema d’informazione centralizzato necessario per la CSE sia affidata alla Confederazione, che può occuparsene direttamente oppure delegare questo compito a un mandatario. Non è per contro prevista la possibilità di demandarlo a terzi che lo adempiano autonomamente.</p>
<p class="absatz man-space-before-4">Di conseguenza, la Confederazione è in linea di principio responsabile anche del finanziamento del sistema d’informazione CSE (cfr. tuttavia art. 9 cpv. 2) nonché, in questo ruolo, dei trattamenti di dati effettuati in tale sistema necessari al suo funzionamento, in particolare della ricezione, della conservazione e della comunicazione di dati in una CSE. L’architettura del sistema d’informazione deve essere progettata in modo da ridurre al minimo i rischi legati alla protezione e alla sicurezza dei dati, per esempio mantenendoli, ove possibile, separati logicamente o addirittura fisicamente (v. n. 7.7), imponendo l’autenticazione per tutti gli accessi (cfr. art. 10) e garantendo la loro completa verbalizzazione (cfr. art. 6).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Il sistema d’informazione è costituito da tutti i componenti informatici necessari al funzionamento di un prodotto digitale, in questo caso della CSE. I componenti informatici del sistema d’informazione CSE sono descritti qui di seguito.</p>
<p class="absatz man-space-before-4">Secondo la <i>lettera a</i>, nella CSE sono trattati i dati personali e in particolare i dati sanitari dei titolari (cfr. cpv. 3). Il sistema d’informazione consente l’accesso alla CSE e quindi i trattamenti di dati nella CSE da parte dei titolari, dei professionisti della salute e delle strutture sanitarie. Ciò è garantito segnatamente dalla messa a disposizione di interfacce applicative standardizzate e, in alternativa, da un portale di accesso raggiungibile tramite un browser Internet, soprattutto per i professionisti della salute e le strutture sanitarie. Per l’accesso alla CSE è prevista anche un’applicazione ottimizzata per i dispositivi mobili.</p>
<p class="absatz man-space-before-4">L’elenco dei professionisti della salute e delle strutture sanitarie di cui alla <i>lettera b</i> contiene dati personali dei professionisti della salute (incl. la loro qualifica professionale) e delle strutture sanitarie nonché uno o più identificatori. È menzionato esplicitamente nella legge perché tali dati personali, pur non essendo degni di particolare protezione, possono essere in parte consultati da tutti i titolari nella CSE (cfr. art. 11 cpv. 1 lett. e).</p>
<p class="absatz man-space-before-4">Affinché il sistema d’informazione CSE funzioni correttamente dal punto di vista tecnico è indispensabile l’utilizzo di metadati unitari. Questo è l’unico modo per garantire l’interoperabilità tra il sistema d’informazione CSE e i sistemi informatici collegati dei professionisti della salute e delle strutture sanitarie. Per questo motivo, la Confederazione gestirà un servizio di ricerca di metadati (o prescrizioni semantiche) che, per quanto attualmente prevedibile, non conterrà dati personali.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz man-space-before-4">Questa disposizione disciplina quali dati può contenere una CSE; può trattarsi segnatamente anche di dati personali degni di particolare protezione (lett. c e d).</p>
<p class="absatz man-space-before-4">La CSE raccoglie innanzitutto dati personali del titolare che non sono degni di particolare protezione. Secondo la <i>lettera a</i>, il sistema d’informazione CSE contiene i dati sull’identità del titolare, ossia tutte le indicazioni che figurano nel registro centrale degli assicurati dell’UCC per ogni persona alla quale è stato assegnato un numero AVS (cognome, nome, sesso, data di nascita ecc.; cfr. art. 17 cpv. 2). Questi dati sono ripresi tali e quali dal registro centrale degli assicurati, evitando così discrepanze tra la CSE e i registri ufficiali. Per rettificarli, la persona interessata deve quindi rivolgersi all’autorità competente (cfr. art. 8 cpv. 1 lett. a).</p>
<p class="absatz man-space-before-4">Secondo la<i> lettera b</i>, il sistema d’informazione CSE può inoltre contenere i dati di contatto del titolare (p. es. l’indirizzo postale, l’indirizzo e-mail o un numero di telefono) purché registrati direttamente da quest’ultimo. Tali indicazioni sono necessarie affinché il titolare possa essere informato su operazioni relative alla propria CSE, per esempio attraverso notifiche elettroniche automatiche in particolare in caso di nuovi dati immessi dai professionisti della salute e dalle strutture sanitarie o di nuovi diritti d’accesso assegnati.</p>
<p class="absatz man-space-before-4">Secondo la <i>lettera c</i>, la CSE contiene anche dati personali del titolare che sono degni di particolare protezione. Questi dati possono essere registrati nella CSE da professionisti della salute, strutture sanitarie, applicazioni sanitarie digitali o dal titolare stesso. Quale archivio centrale per i dati rilevanti ai fini della cura, il sistema d’informazione CSE può quindi contenere in particolare la seguente documentazione: medicamenti prescritti, rapporti (p. es. rapporti di dimissione, di trasferimento, operatori e di consulenza specialistica), anamnesi (p. es. anamnesi familiari o sociali), referti (p. es. esami di laboratorio, referti radiologici), informazioni su allergie, intolleranze e vaccinazioni nonché prescrizioni di prestazioni di altri specialisti (p. es. fisioterapia, notifica del bisogno Spitex).</p>
<p class="absatz man-space-before-4">Questa e altra documentazione memorizzata in una CSE contengono di norma dati relativi alla salute che possono includere anche dati genetici. Inoltre, altri dati personali degni di particolare protezione sono trattati in modo indiretto. In altre parole, da dati relativi alla salute e genetici si possono trarre indicazioni su dati biometrici o dati riguardanti la sfera intima, l’appartenenza a una razza o a un’etnia.</p>
<p class="absatz man-space-before-4">La <i>lettera d</i> stabilisce che in una CSE possono essere contenuti e quindi trattati anche dati personali degni di particolare protezione di parenti del titolare e persone a lui vicine. Il chiarimento è opportuno poiché in determinate situazioni i dati rilevanti ai fini della cura possono includere anche indicazioni su tali persone (p. es. la situazione familiare nel caso di un’anamnesi sociale o indicazioni sui parenti in presenza di malattie ereditarie ecc.).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 4</p>
<p class="absatz man-space-before-4">Il sistema d’informazione CSE deve potersi basare su informazioni affidabili relative all’identità dei titolari. A tal fine, acquisisce i dati necessari dal registro CSE (cfr. art. 17), tenuto a livello centrale dall’UCC. Se dovesse acquisirli dai sistemi d’informazione decentralizzati degli studi medici e delle cliniche, vi sarebbe il rischio che riceva indicazioni contradditorie, per esempio se il cognome è scritto con un’ortografia diversa o se la data di nascita registrata è errata. La qualità dei dati contenuti nel registro CSE beneficia del fatto che l’UCC tiene anche il registro centrale degli assicurati e può quindi avvalersi di una base di dati già esistente.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 5</p>
<p class="absatz man-space-before-4">Sulla base di questa disposizione, la Confederazione è autorizzata a trattare tutti i dati nel sistema d’informazione CSE, inclusi quelli personali degni di particolare protezione, nella misura in cui ciò sia necessario al corretto funzionamento di tale sistema. In particolare, può ricevere dati personali (degni di particolare protezione) registrati dalla persona interessata, da professionisti della salute, dalle strutture sanitarie o da applicazioni sanitarie digitali, memorizzarli e conservarli nel sistema d’informazione ed eventualmente comunicarli – con il consenso della persona interessata – per esempio a professionisti della salute o a strutture sanitarie. Per garantire il corretto funzionamento del sistema d’informazione CSE, la Confederazione può anche effettuare le rettifiche di dati necessarie (cfr. art. 8 cpv. 5), escluse quelle di dati medici o relativi alla salute, per i quali non sussiste alcuna pretesa di rettifica nei suoi confronti. Questa disposizione non crea pertanto alcuna base legale per il trattamento di dati.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 6</p>
<p class="absatz man-space-before-4">Questa disposizione autorizza il Consiglio federale ad estendere l’accesso all’elenco dei professionisti della salute e delle strutture sanitarie nonché al servizio di ricerca di metadati ad altri ambienti interessati. I metadati utilizzati nella CSE e le prescrizioni semantiche relative ai contenuti dei formati di dati strutturati, per esempio per una terapia farmacologica prescritta, devono essere accessibili al pubblico affinché possano essere applicati su larga scala nel settore sanitario, per esempio dai fornitori di software dei sistemi d’informazione clinica, o possano essere integrati in tali sistemi. La possibilità di estendere l’accesso al registro e al servizio menzionati contribuisce quindi anche ad attuare il principio dei dati pubblici aperti (cfr. art. 10 LMeCA). In sede di elaborazione del diritto esecutivo, il Consiglio federale verificherà se sussiste un interesse pubblico all’accessibilità e quali sono i rischi che ciò comporta.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 7</p>
<p class="absatz man-space-before-4">Poiché nel sistema d’informazione CSE sono trattati dati personali degni di particolare protezione ai sensi dell’articolo 5 lettera c della legge federale del 25 settembre 2020<sup><a href="#fn-d30764e1555" id="fnbck-d30764e1555">48</a></sup> sulla protezione dei dati (LPD), è indispensabile uno standard molto elevato in materia di protezione e sicurezza dei dati. A tale scopo, questo capoverso prescrive che tutti i dati registrati nel sistema d’informazione CSE devono essere conservati in Svizzera e sono soggetti al diritto svizzero.</p>
<p class="absatz man-space-before-4">Per i sistemi d’informazione la cui gestione compete alla Confederazione, quest’ultima è anche responsabile del rispetto della protezione e della sicurezza dei dati nonché della sicurezza delle informazioni. I suoi obblighi si basano sulle disposizioni della LPD e della LSIn. Occorre tuttavia tenere presente che lo scopo primario della CSE è mettere a disposizione dei titolari nonché dei professionisti della salute e delle strutture sanitarie un sistema d’informazione che essi possano utilizzare per consultare e registrare dati rilevanti ai fini della cura. La Confederazione è quindi responsabile principalmente della memorizzazione e della conservazione dei dati. Per quanto riguarda il loro trattamento, solitamente vige una responsabilità congiunta (art. 33 LPD), per esempio quando i professionisti della salute o le strutture sanitarie registrano nel sistema d’informazione CSE dati rilevanti ai fini della cura contenuti nella cartella clinica. Questa disposizione non deve essere interpretata nel senso che la Confederazione è l’unica responsabile di tutti i trattamenti di dati.</p>
<div class="footnotes"><p id="fn-d30764e1555"><sup><a href="#fnbck-d30764e1555">48</a></sup><sup></sup> <a href="https://fedlex.data.admin.ch/vocabulary/legal-taxonomy/5993" target="_blank" data-rs-uri="https://fedlex.data.admin.ch/eli/cc/2022/491" data-rs="235.1" data-lang="it">RS <b>235.1</b></a></p></div>
</div></article><article id="art_6"><a name="a6"></a><h6 class="heading" role="heading">
<span class="display-icon"></span><span class="external-link-icon"></span><a href="#art_6">Art. 6 <span class="man-font-style-normal">Verbalizzazione del trattamento di dati</span></a>
</h6>
<div class="collapseable">
<p class="absatz man-space-before-4">Questo articolo obbliga la Confederazione a verbalizzare tutti i trattamenti di dati nel sistema d’informazione CSE. I dati verbalizzati non contengono dati medici, ma solo riferimenti alle persone e ai trattamenti da loro effettuati nella CSE, in particolare la consultazione e la registrazione di dati. I dati verbalizzati servono a tracciare le singole operazioni e quindi a proteggere le persone i cui dati vengono trattati. I titolari hanno quindi la possibilità di consultare tramite il sistema d’informazione CSE determinati dati verbalizzati riguardanti la propria CSE e per farlo possono rivolgersi anche a una comunità.</p>
<p class="absatz man-space-before-4">Il Consiglio federale stabilirà la durata di conservazione dei dati verbalizzati. Di norma, dovrebbero essere disponibili per dieci anni, ma sono ipotizzabili anche periodi più brevi, per esempio qualora la CSE venga eliminata. In tal caso, i dati verbalizzati saranno distrutti insieme agli altri dati della CSE (cfr. art. 24 cpv. 3).</p>
<p class="absatz man-space-before-4">In conformità con l’articolo 4 capoverso 5 dell’ordinanza del 31 agosto 2022<sup><a href="#fn-d30764e1582" id="fnbck-d30764e1582">49</a></sup> sulla protezione dei dati, il Consiglio federale deve prevedere che i dati verbalizzati siano memorizzati in un sistema separato, per esempio al fine di impedire che vengano manipolati in caso di attacco informatico.</p>
<p class="absatz man-space-before-4">I titolari possono consultare i dati verbalizzati, ma solo nella misura necessaria per controllare gli accessi alla propria CSE. Per esempio, di norma non è necessario che possano consultare tutti gli accessi verbalizzati al secondo effettuati dai professionisti della salute o dalle strutture sanitarie (v. anche commento all’art. 11 cpv. 1 lett. b).</p>
<div class="footnotes"><p id="fn-d30764e1582"><sup><a href="#fnbck-d30764e1582">49</a></sup><sup></sup> <a href="https://fedlex.data.admin.ch/vocabulary/legal-taxonomy/5994" target="_blank" data-rs-uri="https://fedlex.data.admin.ch/eli/cc/2022/568" data-rs="235.11" data-lang="it">RS <b>235.11</b></a></p></div>
</div></article><article id="art_7"><a name="a7"></a><h6 class="heading" role="heading">
<span class="display-icon"></span><span class="external-link-icon"></span><a href="#art_7">Art. 7 <span class="man-font-style-normal">Prescrizioni tecniche</span></a>
</h6>
<div class="collapseable">
<p class="absatz man-space-before-4">Questa disposizione conferisce al Consiglio federale la competenza di definire i parametri di riferimento necessari per la trasmissione dei dati al sistema d’informazione CSE, in particolare le interfacce nonché gli altri aspetti tecnici, tra cui le norme, gli standard, i formati di dati e i profili d’integrazione da utilizzare. Con norme e standard si intende un linguaggio comune, ossia prescrizioni tecniche, sintattiche e semantiche che rendono possibile la collaborazione o l’interoperabilità tra organizzazioni. Con formati di dati si intendono in particolare i formati di scambio. I formati di scambio sono standard comuni e diffusi per i dati sanitari strutturati (p. es. FHIR) che consentono lo scambio interoperabile di dati tra applicazioni e sistemi gestiti da diverse strutture. Tra i formati di scambio già regolamentati nella LCIP vigente figurano per esempio «eVaccinazioni», «ePianoFarmacologico», «eAllergieIntolleranze». Una volta che il Consiglio federale avrà definito i formati di scambio, dopo un periodo di transizione adeguato per la loro implementazione i professionisti della salute e le strutture sanitarie saranno tenuti a utilizzarli. I profili d’integrazione sono indispensabili per l’auspicato collegamento dei sistemi primari dei professionisti della salute e delle strutture sanitarie (profili dello standard «Integrating the Healthcare Enterprise» e loro adeguamenti nazionali) e sono necessari per il collegamento delle applicazioni sanitarie digitali.</p>
<p class="absatz man-space-before-4">Queste prescrizioni devono essere rispettate nella comunicazione con il sistema d’informazione CSE. La loro implementazione è obbligatoria innanzitutto per i professionisti della salute e le strutture sanitarie in sede di registrazione di dati in una CSE tramite un sistema primario nonché per gli emittenti di applicazioni sanitarie digitali. Ognuno di essi è inoltre tenuto a rispettare i requisiti di protezione e sicurezza dei dati nel proprio settore di competenza. La Confederazione garantisce il rispetto delle prescrizioni nel sistema d’informazione CSE.</p>
</div></article><article id="art_8"><a name="a8"></a><h6 class="heading" role="heading">
<span class="display-icon"></span><span class="external-link-icon"></span><a href="#art_8">Art. 8 <span class="man-font-style-normal">Rettifica dei dati</span></a>
</h6>
<div class="collapseable">
<p class="absatz man-space-before-4">Quale responsabile della gestione del sistema d’informazione CSE, la Confederazione è in linea di principio responsabile di eventuali rettifiche dei dati in esso trattati. Questa disposizione disciplina le deroghe a tale principio (cpv. 1–4) e limita la competenza della Confederazione alle rettifiche di dati necessarie a garantire il corretto funzionamento del sistema d’informazione CSE (cpv. 5). Queste prescrizioni prevalgono sulle disposizioni generali di cui all’articolo 41 LPD.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Secondo la <i>lettera a</i>, i dati relativi all’identità di una persona o quelli di cui all’articolo 5 capoverso 3 lettera a (cognome, cognome di nascita, nomi, sesso e data di nascita) possono essere rettificati solo su domanda presso l’autorità competente<sup><a href="#fn-d30764e1623" id="fnbck-d30764e1623">50</a></sup>. Ai sensi del principio «once only», il sistema d’informazione CSE riprende i dati dal registro centrale degli assicurati che, a sua volta, riceve i dati ed eventuali rettifiche dai registri cantonali degli abitanti o da altri registri ufficiali di persone. In tal modo si evitano possibili discrepanze tra i dati personali ufficiali e quelli contenuti nella CSE.</p>
<p class="absatz man-space-before-4">Secondo la <i>lettera b</i>, eventuali rettifiche dei dati di contatto dei titolari di una CSE devono essere effettuate dai diretti interessati. Questa norma si basa sul fatto che i dati di contatto sono registrati dal titolare stesso e non sono indispensabili per il funzionamento e l’utilizzo della CSE (cfr. art. 5 cpv. 3 lett. b). I dati di contatto possono essere utilizzati per ricevere determinate notifiche di operazioni nella CSE (p. es. notifica automatica di registrazione di nuovi dati da parte di un professionista della salute). L’inserimento di questi dati non è obbligatorio conformemente al principio di minimizzazione dei dati.</p>
<p class="absatz man-space-before-4">Secondo la <i>lettera c</i>, la rettifica dei dati degni di particolare protezione rilevanti ai fini della cura, ossia dei dati di cui all’articolo 5 capoverso 3 lettere c e d, incombe al professionista della salute o alla struttura sanitaria che li ha registrati.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Questa disposizione prevede che i professionisti della salute o le strutture sanitarie effettuino le rettifiche, in linea di principio, registrando una nuova versione del documento o della voce in questione con i dati corretti (versionamento), conformemente al principio valido anche per la rettifica della documentazione primaria o della cartella clinica. Per il titolare, questa rettifica è tracciabile nella CSE poiché è possibile accedere a tutte le versioni caricate e, come per ogni trattamento di dati nel sistema d’informazione CSE, ogni rettifica viene verbalizzata.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz man-space-before-4">Se invece il professionista della salute o la struttura sanitaria registra in una CSE dati che non appartengono al suo titolare, deve distruggerli immediatamente. Questa misura garantisce che gli errori nell’attribuzione di dati a una persona possano essere corretti direttamente dal professionista della salute o dalla struttura sanitaria. Ai fini della tracciabilità, anche questa rettifica di dati viene verbalizzata.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 4</p>
<p class="absatz man-space-before-4">Questa disposizione tiene conto del fatto che i dati rilevanti ai fini della cura includono per esempio valutazioni dei professionisti della salute che li hanno registrati. Si tratta di valutazioni specialistiche che, in alcuni casi, possono non essere pienamente condivise dai titolari di una CSE. Se in merito all’esattezza dei dati che lo riguardano, un titolare non raggiunge un’intesa con il professionista della salute o la struttura sanitaria che li ha registrati, analogamente a quanto previsto dalla LPD egli ha esplicitamente la possibilità di aggiungere nella CSE un’annotazione riguardo al carattere contestato dei dati. Ciò vale anche se il professionista della salute interessato non esercita più o se una struttura sanitaria non esiste più. Il titolare ha inoltre la possibilità di distruggere i dati che lo riguardano (cfr. art. 11 cpv. 1 lett. d), a meno che non si tratti di un caso di cui all’articolo 11 capoverso 6 (set di dati correlati designati dal Consiglio federale, di cui non è consentito distruggere singoli dati, cfr. disposizione citata).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 5</p>
<p class="absatz man-space-before-4">Infine, va creata la base legale che consenta di effettuare le rettifiche dei dati necessarie per far funzionare il sistema d’informazione CSE in modo che adempia il suo scopo. Questa competenza della Confederazione è sussidiaria alle competenze e agli obblighi di cui ai capoversi 1–4. Per garantire il corretto funzionamento di tale sistema, la Confederazione può quindi effettuare le rettifiche di dati necessarie, inclusa all’occorrenza la rettifica di dati degni di particolare protezione. Questa disposizione si applica anche, per esempio, alla distruzione dei dati registrati da professionisti della salute o strutture sanitarie nella CSE sbagliata, qualora questi ultimi non siano più in grado di effettuare loro stessi l’operazione (a seguito p. es. di cessazione dell’attività o decesso). Tali rettifiche devono essere ridotte al minimo e possono essere effettuate solo da una cerchia molto ristretta di persone (cosiddetti amministratori di sistema).</p>
<div class="footnotes"><p id="fn-d30764e1623"><sup><a href="#fnbck-d30764e1623">50</a></sup><sup></sup> Cfr. UCC, Correzione dei dati. Consultabile all’indirizzo: <a href="https://www.zas.admin.ch/zas/it/home.html" target="_blank">
				www.ucc.admin.ch
			</a> &gt; Partner e Istituzioni &gt; Unique Person Identification (UPI) &gt; Correzione dei dati (stato: 4.6.2025).</p></div>
</div></article><article id="art_9"><a name="a9"></a><h6 class="heading" role="heading">
<span class="display-icon"></span><span class="external-link-icon"></span><a href="#art_9">Art. 9 <span class="man-font-style-normal">Finanziamento</span></a>
</h6>
<div class="collapseable">
<p class="absatz man-space-before-4">I costi per la creazione, la gestione e l’ulteriore sviluppo del sistema d’informazione CSE sono ripartiti tenendo conto che si tratta sì di un’infrastruttura informatica della Confederazione, ma a trarne beneficio è soprattutto l’assistenza sanitaria, un ambito di competenza dei Cantoni, per cui ai fini del finanziamento del sistema d’informazione CSE è opportuno coinvolgere anche questi ultimi.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">La Confederazione si fa carico dei costi per la creazione e l’ulteriore sviluppo del sistema d’informazione CSE (v. n. 6.1 «Ripercussioni per la Confederazione»). Nei costi per la creazione rientrano segnatamente quelli per l’acquisto dell’infrastruttura, incluso quello di eventuali licenze e servizi esterni, cui si aggiungono i costi per la migrazione dei dati dalle CIP esistenti o, eventualmente, dagli attuali servizi di ricerca di dati come l’Health Provider Directory. La Confederazione sostiene anche i costi per gli ulteriori sviluppi del sistema d’informazione CSE, in particolare per i suoi adeguamenti volti ad aumentarne l’efficienza o la facilità d’uso oppure ad ampliarne la funzionalità (p. es. implementazione di un nuovo formato di scambio o di nuove tecnologie, o altri adeguamenti in funzione delle esigenze del settore sanitario).</p>
<p class="absatz man-space-before-4">La Confederazione coordina gli ulteriori sviluppi con i Cantoni e altri ambienti interessati e per pianificare quelli essenziali consulta i Cantoni e i rappresentanti dei gruppi di interesse, in particolare dei professionisti della salute e delle organizzazioni dei pazienti, se possibile attraverso organismi esistenti. Le audizioni non devono tuttavia causare ritardi negli ulteriori sviluppi, che devono essere implementati in tempi brevi. Occorre tenere conto che un ulteriore sviluppo del sistema d’informazione CSE potrebbe richiedere un adeguamento delle basi legali, ciò che implica una procedura di consultazione ai sensi della legge del 18 marzo 2005<sup><a href="#fn-d30764e1676" id="fnbck-d30764e1676">51</a></sup> sulla consultazione.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">I Cantoni si fanno carico dei costi per la gestione del sistema d’informazione CSE, che comprendono tutti i costi ricorrenti per garantirne la funzionalità a lungo termine e senza interruzioni nonché per gestirlo in modo sicuro. Si tratta in particolare dei costi di gestione effettivi (p. es. server, banche dati e servizi di memorizzazione). Vi figurano anche i costi per l’amministrazione, la sorveglianza e la manutenzione del sistema, la gestione della sicurezza, il backup dei dati e le risorse esterne impiegate a tale scopo, come pure i costi ricorrenti per la manutenzione e l’aggiornamento dei software, compresa la correzione di errori («bugfixes») nelle funzionalità esistenti, gli aggiornamenti di sicurezza, i «patch» o gli aggiornamenti minori senza modifiche funzionali, nonché i costi ricorrenti per i diritti di licenza di tali software, indipendentemente dal fatto che siano stati acquistati per la creazione, la gestione o nel quadro di ulteriori sviluppi del sistema d’informazione CSE. Infine, nei costi di gestione correnti rientrano anche le spese per il supporto tecnico ai professionisti della salute, alle strutture sanitarie e alle comunità, e quelli a carico della Confederazione (UFSP e UFCS) per i sei equivalenti a tempo pieno competenti per la gestione del sistema d’informazione CSE.</p>
<p class="absatz man-space-before-4">La Confederazione stabilisce per ogni Cantone la quota di partecipazione ai costi per la gestione del sistema d’informazione CSE proporzionalmente alla sua popolazione residente permanente, che comprende tutte le persone di nazionalità svizzera con domicilio principale in Svizzera, tutte le persone di nazionalità straniera con un permesso di dimora o di domicilio della durata minima di 12 mesi (permesso B, C, L, F o N) nonché le persone con un permesso rilasciato dal Dipartimento federale degli affari esteri (personale diplomatico, altre persone protette dal diritto internazionale e i loro familiari).</p>
<div class="footnotes"><p id="fn-d30764e1676"><sup><a href="#fnbck-d30764e1676">51</a></sup><sup></sup> <a href="https://fedlex.data.admin.ch/vocabulary/legal-taxonomy/5216" target="_blank" data-rs-uri="https://fedlex.data.admin.ch/eli/cc/2005/542" data-rs="172.061" data-lang="it">RS <b>172.061</b></a></p></div>
</div></article>
</div></section><section id="lvl_5/lvl_5.1/lvl_5.1.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_5.1.3">5.1.3 Sezione 3: Accesso e amministrazione</a>
</h3>
<div class="collapseable">
<article id="art_10"><a name="a10"></a><h6 class="heading" role="heading">
<span class="display-icon"></span><span class="external-link-icon"></span><a href="#art_10">Art. 10 <span class="man-font-style-normal">Autenticazione</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Questa disposizione stabilisce che tutte le persone che accedono al sistema d’informazione CSE devono autenticarsi. Ciò vale in particolare per i titolari di una CSE, i professionisti della salute indipendenti o dipendenti, gli ausiliari dei professionisti della salute e delle strutture sanitarie, i collaboratori delle comunità nonché il personale della Confederazione che si occupa della gestione del sistema d’informazione CSE. Ogni mezzo di autenticazione deve poter essere assegnato a una determinata persona. È perciò escluso segnatamente l’uso di mezzi di autenticazione non rilasciati a singole persone, ma per esempio a più dipendenti di una struttura sanitaria. Tuttavia, il Consiglio federale può prevedere deroghe per la registrazione di dati, ovvero per accessi in sola scrittura, al fine di consentire ai professionisti della salute e alle strutture sanitarie di registrare automaticamente i dati rilevanti ai fini della cura in una CSE, riducendo così al minimo il relativo onere amministrativo. Dal punto di vista dell’autodeterminazione informativa dei titolari di una CSE e della protezione dei dati, l’accesso in sola scrittura è meno critico rispetto alla consultazione poiché non comporta l’accesso ad altri dati contenuti in una CSE.</p>
<p class="absatz man-space-before-4">Questa disposizione non si applica all’accesso tramite applicazioni sanitarie digitali autorizzate secondo l’articolo 16, in quanto il titolare deve consentire loro la consultazione o la registrazione di dati nella propria CSE (cfr. art. 11 cpv. 2 lett. c).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Questo capoverso incarica il Consiglio federale di definire i mezzi di autenticazione che possono essere utilizzati per accedere al sistema d’informazione CSE. Si tratta in primo luogo di mezzi di autenticazione disciplinati da leggi federali o cantonali. Per accedere alla propria CSE, i titolari devono poter utilizzare innanzitutto l’Id-e secondo la LIdE insieme all’AGOV secondo l’articolo 11 capoverso 3<sup>bis</sup> LMeCA<sup><a href="#fn-d30764e1717" id="fnbck-d30764e1717">52</a></sup>. Per i professionisti della salute, tuttavia, l’accesso alla CSE mediante l’Id-e richiede ulteriori misure, per esempio un collegamento al diploma di formazione, all’autorizzazione all’esercizio della professione o ad altre caratteristiche. Per questo motivo, il Consiglio federale ha anche la possibilità di stabilire i requisiti e la procedura per il riconoscimento di altri mezzi di autenticazione. Questa disposizione garantisce la flessibilità necessaria per tenere conto dei mezzi di autenticazione attuali e futuri nonché dei diversi requisiti per l’uso nell’ambito della CSE. Ciò è utile anche per le persone che hanno il diritto di aprire o hanno aperto una CSE, ma che non possono (più) ottenere un Id-e. Gli eventuali costi relativi ad altri mezzi di autenticazione sono a carico degli utenti stessi. Inoltre, come previsto nel diritto vigente, al fine di garantire la protezione e la sicurezza dei dati, il Consiglio federale stabilirà i requisiti minimi per il livello di fiducia dei mezzi di autenticazione non disciplinati dalla legge, che vengono utilizzati nell’ambito della CSE, e attraverso la procedura di riconoscimento garantirà il rispetto dei requisiti materiali posti a tali mezzi.</p>
<p class="absatz man-space-before-4">Durante una fase di transizione di due anni, anche gli strumenti d’identificazione rilasciati da emittenti certificati secondo il diritto vigente potranno essere utilizzati per accedere alla CSE (cfr. art. 46 cpv. 6).</p>
<div class="footnotes"><p id="fn-d30764e1717"><sup><a href="#fnbck-d30764e1717">52</a></sup><sup></sup> <a href="https://fedlex.data.admin.ch/eli/fga/2025/20" target="_blank">FF <b>2025</b> 20</a></p></div>
</div></article><article id="art_11"><a name="a11"></a><h6 class="heading" role="heading">
<span class="display-icon"></span><span class="external-link-icon"></span><a href="#art_11">Art. 11 <span class="man-font-style-normal">Accesso e amministrazione da parte dei titolari di una cartella sanitaria elettronica</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">In questo capoverso sono elencati i trattamenti di dati che i titolari possono effettuare nella CSE, sia direttamente nel sistema d’informazione CSE sia tramite i servizi di assistenza delle comunità (cfr. art. 31 cpv. 2). Nel secondo caso, i dipendenti delle comunità devono accedere alla CSE su incarico del titolare, utilizzando il proprio mezzo di autenticazione personale.</p>
<p class="absatz man-space-before-4">Secondo la <i>lettera a</i>, i titolari possono consultare i dati nella propria CSE e anche scaricarli in un formato elettronico usuale nonché memorizzarli al di fuori della CSE su un supporto dati personale. In tal modo, il titolare che vuole eliminare la propria CSE può salvare altrove i dati in essa contenuti prima di procedere in tal senso.</p>
<p class="absatz man-space-before-4">La <i>lettera b</i> precisa che il diritto di consultazione dei titolari si estende ai dati verbalizzati riguardanti la propria CSE (cfr. art. 6), consentendo loro di controllare tutti i trattamenti di dati che vi sono stati effettuati. Tuttavia, la consultazione dei dati verbalizzati da parte dei titolari non ha come scopo la sorveglianza continua dell’attività dei professionisti della salute e delle strutture sanitarie, ma serve innanzitutto ad accertarsi che non siano stati effettuati accessi non autorizzati a una CSE. A tal fine, è sufficiente poter trovare questa informazione nei dati verbalizzati. Sarebbe pertanto sproporzionato consentire la consultazione di tutti gli accessi verbalizzati al secondo effettuati dai professionisti della salute e dalle strutture sanitarie. Il Consiglio federale terrà conto di tale aspetto nel diritto esecutivo.</p>
<p class="absatz man-space-before-4">La <i>lettera c</i> chiarisce che i titolari possono registrare dati nella propria CSE, per esempio i dati rilevanti ai fini della cura provenienti da trattamenti medici ricevuti all’estero oppure da professionisti della salute non collegati al sistema d’informazione CSE, ma anche dati sul loro stato di salute, annotazioni personali su dati registrati da professionisti della salute (in tal caso possono registrare propri dati indicandoli come tali o inserire commenti relativi a dati già caricati) o, ancora, dati di applicazioni sanitarie digitali collegate alla CSE.</p>
<p class="absatz man-space-before-4">La <i>lettera d</i> stabilisce che i titolari possono distruggere i dati memorizzati nella propria CSE, indipendentemente da chi li abbia registrati: loro stessi, un professionista della salute o una struttura sanitaria. I dati distrutti non sono più accessibili tramite la CSE e sono irreversibilmente rimossi dal sistema d’informazione CSE. Tale diritto è tuttavia applicabile su riserva del capoverso 6, in base al quale il Consiglio federale può prevedere deroghe al diritto di distruzione per set di dati correlati; in tal caso, o tutti i dati sono accessibili tramite la CSE o tutti i dati vengono distrutti. La distruzione dei dati nella CSE non ha alcun effetto sulla documentazione primaria, ossia sulla cartella clinica memorizzata nei sistemi primari dei professionisti della salute e delle strutture sanitarie, la cui durata di conservazione, come pure altre prescrizioni in materia, sono in gran parte definite dal diritto cantonale applicabile.</p>
<p class="absatz man-space-before-4">Secondo la <i>lettera e</i>, per decidere a quali professionisti della salute e strutture sanitarie assegnare i diritti d’accesso affinché possano consultare i dati nella CSE e memorizzarli nei rispettivi sistemi primari, i titolari di una CSE possono accedere all’elenco dei professionisti della salute e delle strutture sanitarie, dove per esempio sono riportati i singoli professionisti della salute o le diverse cliniche di una grande struttura sanitaria, e individuare quelli che fanno al caso loro. Nel diritto esecutivo bisognerà stabilire a quali dati di questo elenco i titolari di CSE devono avere accesso per poter esercitare questo diritto.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Questa disposizione contiene un elenco non esaustivo delle possibilità di cui dispongono i titolari per gestire i diritti d’accesso alla CSE. Tali possibilità vanno intese come principi di base per l’impostazione di tali diritti.</p>
<p class="absatz man-space-before-4">Secondo la <i>lettera a</i>, i titolari di una CSE possono accordare diritti di consultazione ai professionisti della salute e alle strutture sanitarie. Tali diritti possono essere concessi sia a singoli professionisti della salute, sia a gruppi di essi (p. es. una clinica o un reparto all’interno di una grande struttura sanitaria) sia a un’intera struttura sanitaria. Senza questi diritti, i professionisti della salute e le strutture sanitarie non hanno accesso alla CSE in questione. Il sistema di autorizzazione, che il Consiglio federale regolamenterà in dettaglio, dovrà tra l’altro consentire di attribuire a determinati dati contenuti nella CSE un grado di riservatezza privato e di renderli accessibili esclusivamente a sé stessi o a determinati professionisti della salute o strutture sanitarie. Per ragioni di completezza e di sicurezza del trattamento medico, analogamente al diritto di distruzione (cfr. cpv. 1 lett. d), questa possibilità può essere esclusa per i set di dati correlati come, per esempio, il piano farmacologico o i dati sulle vaccinazioni (cfr. cpv. 6).</p>
<p class="absatz man-space-before-4">L’accesso di emergenza è invece attivato per impostazione predefinita, affinché in situazioni di emergenza medica i professionisti della salute e le strutture sanitarie possano consultare informazioni rilevanti ai fini della cura anche senza il consenso della persona interessata (cfr. art. 13 cpv. 3). Secondo la <i>lettera </i><i>b</i>, i titolari di una CSE possono disattivare questa impostazione predefinita, in modo che i professionisti della salute e le strutture sanitarie non possano accedervi in casi di emergenza medica.</p>
<p class="absatz man-space-before-4">Infine, la<i> lettera c</i> stabilisce che i titolari possono consentire alle applicazioni sanitarie digitali di consultare la propria CSE o di registrarvi dati, ma solo se soddisfano i requisiti di cui all’articolo 16 e se sono state autorizzate dal DFI per il collegamento alla CSE. I diritti d’accesso devono poter essere gestiti per quanto possibile e ragionevole, cioè almeno per quanto riguarda la durata e il tipo di accesso (p. es. solo scrittura, solo lettura o scrittura e lettura). I dettagli saranno definiti nel diritto esecutivo tenendo conto degli sviluppi tecnologici.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz man-space-before-4">I titolari di una CSE possono accordare diritti d’accesso alla propria CSE a un professionista della salute o a una struttura sanitaria direttamente nel sistema d’informazione CSE (cfr. art. 13 cpv. 1) oppure sul posto, in uno studio medico o in una clinica (cfr. art. 13 cpv. 2). Possono escludere quest’ultima opzione nel sistema d’informazione CSE. In tal caso, i titolari devono concedere preventivamente i diritti d’accesso nel sistema d’informazione CSE ai professionisti della salute e alle strutture sanitarie che devono poter consultare la loro CSE.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 4</p>
<p class="absatz man-space-before-4">Nel contesto di una cura, il titolare di una CSE può indicare al professionista della salute o alla struttura sanitaria che nessun dato relativo a tale cura debba essere registrato nella CSE. In tal caso, il professionista della salute e la struttura sanitaria non sono autorizzati a registrare dati sulla cura in questione nella CSE del titolare.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 5</p>
<p class="absatz man-space-before-4">Secondo questa disposizione, i titolari possono designare un rappresentante per la propria CSE e indicare se vi ha un accesso completo o limitato. Per esempio, devono poter stabilire che il rappresentante non può consultare tutti i dati oppure che può solo decidere i diritti d’accesso in loro vece. Il rappresentante non può modificare queste impostazioni.</p>
<p class="absatz man-space-before-4">È inoltre ipotizzabile che i titolari possano definire o limitare altre competenze del rappresentante, in particolare la facoltà di eliminare la CSE. Le modalità per limitare i diritti del rappresentante saranno esaminate nell’ambito dell’elaborazione del diritto esecutivo.</p>
<p class="absatz man-space-before-4">A differenza del rappresentante di bambini e adolescenti sotto i 14 anni nonché di persone incapaci di discernimento secondo l’articolo 12, il titolare della CSE può in qualsiasi momento revocare una rappresentanza o designare un nuovo rappresentante.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 6</p>
<p class="absatz man-space-before-4">Questa disposizione autorizza il Consiglio federale a prevedere deroghe alla possibilità del titolare di distruggere dati nella propria CSE (cfr. cpv. 1 lett. d) o di renderli accessibili solo a sé stesso. Ciò vale per i set di dati correlati, tra i quali rientrano le informazioni esistenti provenienti da formati di scambio o da set di dati strutturati come, per esempio, il piano farmacologico. I piani farmacologici e altri set di dati correlati ai sensi del presente disegno di legge sono prodotti o aggregati automaticamente a partire da singoli set di dati relativi, per esempio, alla terapia farmacologia prescritta.</p>
<p class="absatz man-space-before-4">Il piano farmacologico e altri set di dati correlati contenuti nella CSE devono servire ai professionisti della salute come base affidabile per valutare lo stato di salute dei titolari. Per garantire la sicurezza del trattamento medico, il Consiglio federale può quindi prevedere che i titolari di una CSE non possano distruggere singole raccolte di dati da un set di dati correlati e neppure renderle accessibili solo a loro stessi. Nel caso di una tale deroga, per esempio per il piano farmacologico, i titolari devono rinunciare alla cancellazione di un singolo medicamento o all’utilizzo dell’intero piano farmacologico in questione.</p>
</div></article><article id="art_12"><a name="a12"></a><h6 class="heading" role="heading">
<span class="display-icon"></span><span class="external-link-icon"></span><a href="#art_12">Art. 12 <span class="man-font-style-normal">Rappresentanza di persone minorenni o incapaci di discernimento</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Ai fini della rappresentanza non è fondamentale che la persona interessata abbia l’esercizio dei diritti civili secondo l’articolo 13 del Codice civile<sup><a href="#fn-d30764e1824" id="fnbck-d30764e1824">53</a></sup> (CC), ossia che sia maggiorenne e capace di discernimento, ma solo che sia ritenuta (presumibilmente) capace di discernimento in relazione alla CSE. I bambini e gli adolescenti a partire da una certa età devono poter esercitare autonomamente il loro diritto all’autodeterminazione informativa, soprattutto perché i dati contenuti nella CSE sono degni di particolare protezione. Questa disposizione prevede quindi che, per tutte le questioni inerenti alla CSE, i bambini e gli adolescenti siano rappresentanti dal loro rappresentante legale, di solito i genitori (cfr. art. 304 CC), fino al compimento del 14° anno di età. Questo limite di età si basa, da un lato, sulla limitata capacità di agire delle persone tra i 7 e i 18 anni e, dall’altro, sui principi dell’Accademia svizzera delle scienze mediche (ASSM) per la salvaguardia del diritto all’autodeterminazione nelle cure mediche<sup><a href="#fn-d30764e1836" id="fnbck-d30764e1836">54</a></sup>.</p>
<p class="absatz man-space-before-4">Anche gli adolescenti oltre questo limite di età e le persone maggiorenni incapaci di discernimento in relazione alla CSE sono rappresentati dal loro rappresentante legale, per esempio dai genitori, dal mandatario designato con mandato precauzionale (cfr. art. 360 segg. CC), dalla persona designata nelle direttive del paziente o nel mandato precauzionale (cfr. art. 378 cpv. 1 n. 1 CC) o da un curatore nominato dall’autorità competente (cfr. art. 390 segg. CC).</p>
<p class="absatz man-space-before-4">Questa disposizione incide anche sull’informazione nel quadro della procedura di apertura automatica con diritto di opposizione (cfr. art. 20 cpv. 2), in quanto i Cantoni non informano la persona incapace di discernimento bensì quella autorizzata a rappresentarla, se nota, e istituiscono la rappresentanza necessaria nella CSE (cfr. cpv. 4). Se non conoscono la situazione in materia di rappresentanza, istituiscono la rappresentanza necessaria su richiesta di una persona con diritto di rappresentanza.</p>
<p class="absatz man-space-before-4">La persona con diritto di rappresentanza prende le decisioni necessarie per la persona incapace di discernimento, per esempio decide se aprire una CSE per quest’ultima o se opporsi all’apertura automatica. Può anche decidere di eliminare la CSE della persona rappresentata. I bambini, gli adolescenti e le persone maggiorenni incapaci di discernimento vanno il più possibile coinvolti nel processo decisionale. Inoltre, il parere dei bambini e degli adolescenti rappresentati acquisisce maggior peso con il progredire dell’età e della maturità.</p>
<p class="absatz man-space-before-4">La persona con diritto di rappresentanza può effettuare i trattamenti di dati e le impostazioni dei diritti d’accesso nella CSE della persona rappresentata (cfr. art 11 cpv. 1 e 2), ma non può istituire un’altra rappresentanza secondo l’articolo 11 capoverso 5. Rimane inoltre impregiudicato il diritto della persona rappresentata, purché capace di discernimento in merito, di indicare a un professionista della salute o a una struttura sanitaria che determinati dati non devono essere registrati nella sua CSE (cfr. art. 11 cpv. 4).</p>
<p class="absatz man-space-before-4">Per effettuare i trattamenti di dati o le impostazioni dei diritti d’accesso nella CSE della persona rappresentata, la persona con diritto di rappresentanza deve avere un proprio mezzo di autenticazione (cfr. art. 10). In alternativa, può far eseguire queste operazioni al servizio di assistenza della comunità che gestisce la CSE della persona rappresentata (cfr. art. 31 cpv. 1 e 2). Per contro, non è necessario che la persona con diritto di rappresentanza abbia una propria CSE.</p>
<p class="absatz man-space-before-4">Il rappresentante ai sensi di questo articolo può consultare tutti i dati nella CSE della persona rappresentata, compresi quelli che quest’ultima ha contrassegnato come accessibili solo a sé stessa se, per esempio in seguito a un infortunio o a causa dell’età, diventa incapace di discernimento e si viene a creare una situazione di rappresentanza.</p>
<p class="absatz man-space-before-4">La rappresentanza è iscritta nella CSE della persona interessata. A contrario, nel caso di persone maggiorenni che (ri)acquisiscono la capacità di discernimento in relazione alla CSE, la rappresentanza è cancellata dalla loro CSE o può essere oggetto di una richiesta di cancellazione presso il Cantone competente (per la rappresentanza di minorenni sopra i 14 anni cfr. cpv. 2). Il Cantone di domicilio della persona rappresentata è incaricato di trasmettere i dati corrispondenti al sistema d’informazione CSE.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Le persone minorenni che hanno compiuto i 14 anni, considerate in linea di principio capaci di discernimento in relazione all’utilizzo della CSE, decidono autonomamente su tutte le questioni ad essa connesse, comprese quindi la sua apertura o eliminazione e l’opposizione alla sua apertura automatica. Se al compimento dei 14 anni è incapace di discernimento in merito alla CSE, la persona minorenne continuerà a essere rappresentata dal suo rappresentante legale (solitamente i genitori), che dovrà dimostrare tale incapacità.</p>
<p class="absatz man-space-before-4">Dato che, in base all’esperienza di vita generale, gli adolescenti continuano ad aver bisogno di sostegno nelle questioni amministrative e, in particolare, non hanno ancora piena capacità di agire, al compimento dei 14 anni la rappresentanza già esistente nella CSE secondo il capoverso 1 non viene cancellata automaticamente, ma permane fino al raggiungimento della maggiore età da parte del titolare. Tuttavia, compiuti i 14 anni, quest’ultimo è libero di cancellare del tutto questa rappresentanza dalla sua CSE, di modificarne i diritti (cfr. art. 11 cpv. 5) oppure di istituire altre rappresentanze.</p>
<p class="absatz man-space-before-4">Per effettuare queste impostazioni, il titolare della CSE deve disporre di un proprio mezzo di autenticazione secondo l’articolo 10. In alternativa, può farle eseguire da un servizio di assistenza della sua comunità.</p>
<p class="absatz man-space-before-4">Analogamente ai principi per la salvaguardia del diritto all’autodeterminazione nelle cure mediche di cui sopra, questa disposizione stabilisce, da un lato, che al compimento del 14° anno di età, il titolare di una CSE deve essere in grado di decidere da solo se il suo rappresentante può ancora consultare i dati contenuti nella sua CSE e, se sì, quali. Dall’altro lato, se la persona rappresentata lo desidera, il rappresentante deve poter continuare ad assisterla nel trattamento di dati nella CSE, senza che sia necessario istituire una nuova rappresentanza.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz man-space-before-4">Al compimento del 14° anno di età, le persone minorenni vengono informate sui loro diritti correlati con la CSE dal loro Cantone di domicilio o dal Cantone in cui hanno la propria dimora abituale. Se è già titolare di una CSE, la persona interessata viene informata anche in merito ai suoi diritti riguardo alla rappresentanza (cfr. cpv. 2). Se invece non lo è, viene informata della possibilità di aprirne una su base volontaria presso una comunità di sua scelta (cfr. art. 22).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 4</p>
<p class="absatz man-space-before-4">Questo capoverso conferisce al Consiglio federale la competenza di disciplinare i dettagli relativi all’inizio e alla cessazione delle rappresentanze secondo il capoverso 1. Al riguardo, si tratta soprattutto di stabilire quali servizi o quali persone notificano l’inizio, la cessazione o il mantenimento di situazioni di rappresentanza al sistema d’informazione CSE. A tale scopo, può in particolare obbligare i Cantoni a comunicare i rapporti di rappresentanza per la CSE ufficialmente noti nonché a istituire e a revocare rappresentanze di cui al capoverso 1 in una CSE.</p>
<div class="footnotes">
<p id="fn-d30764e1824"><sup><a href="#fnbck-d30764e1824">53</a></sup><sup></sup> <a href="https://fedlex.data.admin.ch/vocabulary/legal-taxonomy/5703" target="_blank" data-rs-uri="https://fedlex.data.admin.ch/eli/cc/24/233_245_233" data-rs="210" data-lang="it">RS <b>210</b></a></p>
<p id="fn-d30764e1836"><sup><a href="#fnbck-d30764e1836">54</a></sup><sup></sup> ASSM (a c. di), La capacità di discernimento nella prassi medica, direttive medico-etiche, Berna 2019. Consultabili all’indirizzo: <a href="https://www.assm.ch/fr/Publications/Directives.html" target="_blank">
				www.assm.ch &gt; Publications &gt; Directives &gt; Directives médico-étiques
			</a> &gt; Les versions → italiennes &gt; La capacità di discernimento nella prassi medica (stato: 15.5.2025).</p>
</div>
</div></article><article id="art_13"><a name="a13"></a><h6 class="heading" role="heading">
<span class="display-icon"></span><span class="external-link-icon"></span><a href="#art_13">Art. 13 <span class="man-font-style-normal">Consultazione e memorizzazione dei dati da parte dei professionisti della salute e delle strutture sanitarie</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">La consultazione di una CSE da parte dei professionisti della salute e delle strutture sanitarie e la memorizzazione di dati nei loro sistemi presuppone innanzitutto l’esistenza di un rapporto di cura. Inoltre, il titolare della CSE deve aver attribuito loro questi diritti tramite consenso esplicito. L’attribuzione elettronica di tale diritto, tramite il sistema d’informazione CSE, a un professionista della salute, a una struttura sanitaria o a un gruppo di professionisti della salute equivale a un consenso esplicito. Se entrambe le condizioni sono soddisfatte, il professionista della salute o la struttura sanitaria, eventualmente per il tramite di un ausiliario che vi lavora, può consultare una CSE e, se necessario nel quadro delle sue attività, memorizzare i dati nel suo sistema primario. I dati così memorizzati non fanno più parte della CSE bensì della documentazione primaria o della cartella clinica e soggiacciono alle prescrizioni legali applicabili in materia. Pertanto, i professionisti della salute e le strutture sanitarie sono tenuti a trattare e, in particolare, a conservare i dati nel rispetto delle disposizioni sulla protezione dei dati.</p>
<p class="absatz man-space-before-4">Nel quadro della sua competenza esecutiva (art. 182 cpv. 1 Cost.), il Consiglio federale può precisare dettagliatamente tramite un’ordinanza quando si è in presenza di una situazione di cura e, in particolare, prevedere deroghe. Ciò consente di escludere esami o accertamenti che non servono primariamente all’assistenza sanitaria individuale bensì, per esempio, ad accertare se sussistono le condizioni per la concessione di prestazioni sociali o assicurative. Ai professionisti della salute e alle strutture sanitarie è vietato accedere a una CSE per gli scopi che il Consiglio federale stabilirà, questo per evitare che le persone si oppongano all’apertura automatica di una CSE o eliminino la propria CSE per timore che le informazioni in essa contenute vengano utilizzate contro i loro interessi, per esempio quali assicurati.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Questa disposizione integra la norma del capoverso 1 con la possibilità di assegnare più facilmente i diritti di consultazione, rispondendo così a una richiesta avanzata da numerosi partecipanti alla procedura di consultazione e al fatto che, spesso, l’attribuzione elettronica di tali diritti (cfr. art. 11 cpv. 2 lett. a) non avviene o non può avvenire in tempo utile.</p>
<p class="absatz man-space-before-4">In base a questa disposizione, in mancanza di un consenso esplicito rilasciato elettronicamente, un professionista della salute o una struttura sanitaria può comunque accedere a una CSE se ottiene tale consenso dalla persona interessata con altri mezzi. A tal fine, è possibile utilizzare le dichiarazioni di consenso già consolidate in molti studi medici e strutture sanitarie, per esempio integrandole con una dichiarazione di consenso relativa alla protezione dei dati da far firmare alla persona interessata nel momento dell’ammissione in uno studio medico o in una struttura sanitaria.</p>
<p class="absatz man-space-before-4">I professionisti della salute e le strutture sanitarie sono tenuti a documentare tale consenso. Per consultare una CSE, essi devono confermare nella CSE di aver ottenuto il consenso esplicito del titolare. Questa dichiarazione viene verbalizzata. I professionisti della salute e le strutture sanitarie che consultano una CSE senza il consenso del paziente possono essere perseguiti penalmente (cfr. art. 41). I titolari di una CSE possono controllare tutti i trattamenti di dati nella propria CSE attraverso i dati verbalizzati. Inoltre, la Confederazione adotterà misure tecniche per individuare e impedire trattamenti abusivi di dati, in particolare quelli derivanti da questa possibilità di consultazione facilitata.</p>
<p class="absatz man-space-before-4">Infine, il titolare può escludere a priori nella CSE la possibilità di rilasciare il consenso direttamente al professionista della salute o alla struttura sanitaria (cfr. art. 11 cpv. 3). Questa esclusione prevale su eventuali dichiarazioni di consenso firmate.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz man-space-before-4">Come nella LCIP vigente, l’accesso alla CSE deve essere possibile nelle situazioni di emergenza medica in cui il titolare non è in grado di assegnare diritti di consultazione ai professionisti della salute (p. es. specialisti di pronto soccorso) o alle strutture sanitarie coinvolti.</p>
<p class="absatz man-space-before-4">In questa situazione, i professionisti della salute o le strutture sanitarie possono richiedere un’autorizzazione di emergenza direttamente nel sistema d’informazione CSE. A tal fine, devono accettare le condizioni per l’accesso di emergenza e confermare di aver preso atto delle conseguenze giuridiche di un accesso non autorizzato o abusivo. Dall’accesso di emergenza sono esclusi i dati del grado di riservatezza privato, a meno che il professionista della salute o la struttura sanitaria in questione non sia stato specificamente autorizzato a tale accesso. Il titolare di una CSE deve inoltre essere prontamente informato a posteriori dell’accesso di emergenza effettuato dal professionista della salute o dalla struttura sanitaria. È ipotizzabile, per esempio, inviare una notifica automatica ai titolari che hanno registrato nella CSE un indirizzo e-mail verificato.</p>
<p class="absatz man-space-before-4">Infine, i titolari di una CSE hanno la possibilità di escludere del tutto le consultazioni della propria CSE in situazioni di emergenza (cfr. art. 11 cpv. 2 lett. b).</p>
</div></article><article id="art_14"><a name="a14"></a><h6 class="heading" role="heading">
<span class="display-icon"></span><span class="external-link-icon"></span><a href="#art_14">Art. 14 <span class="man-font-style-normal">Registrazione dei dati rilevanti ai fini della cura da parte dei professionisti della salute e delle strutture sanitarie</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Nel diritto vigente, il consenso all’apertura di una CIP è legato alla presunzione legale che, in caso di cura, la persona interessata sia d’accordo con la registrazione di dati da parte dei professionisti della salute. Questa presunzione implica per il professionista della salute l’obbligo di registrare nella CIP i dati rilevanti ai fini della cura. Nel presente disegno di legge, tale obbligo è ora sancito esplicitamente in questa disposizione. Sulla base di questo capoverso, i professionisti della salute e le strutture sanitarie, esclusi quelli della sanità militare, sono autorizzati e tenuti a registrare i dati rilevanti ai fini della cura nella CSE dei titolari interessati.</p>
<p class="absatz man-space-before-4">La rilevanza dei dati ai fini della cura dipende dal caso di cura e dal suo decorso. Spetta pertanto ai professionisti della salute e alle strutture sanitarie decidere nel singolo caso quali dati vanno registrati nella CSE, perché ciò dipende fortemente dal contesto medico. In linea di principio, sono considerati rilevanti ai fini della cura l’elenco delle terapie farmacologiche, le diagnosi, i rapporti (p. es. di dimissione, di trasferimento, operatori e dei consulti), i referti (p. es. esami di laboratorio, referti radiologici) nonché le informazioni su allergie, intolleranze e vaccinazioni. Come nella LCIP vigente, la CSE non deve contenere la cartella clinica completa o tutta la documentazione primaria del professionista della salute o della struttura sanitaria, ma principalmente solo i documenti di interesse per le future cure.</p>
<p class="absatz man-space-before-4">Affinché la CSE costituisca una base affidabile nella pratica medica quotidiana e per i titolari, il Consiglio federale può stabilire nel diritto esecutivo quali dati sono generalmente considerati rilevanti ai fini della cura e, di conseguenza, devono essere imperativamente registrati nella CSE dai professionisti della salute e dalle strutture sanitarie (cosiddetto set di dati minimo).</p>
<p class="absatz man-space-before-4">Ai professionisti della salute e alle strutture sanitarie è vietato registrare dati nella CSE se così ha indicato loro il titolare (cfr. art. 11 cpv. 4). Questa indicazione va comunicata al più tardi durante la cura, ma in ogni caso prima che il professionista della salute o la struttura sanitaria registri i dati nella CSE. Diversamente, il titolare ha la possibilità di distruggere lui stesso i dati registrati nella propria CSE, a meno che non si tratti di un set di dati correlati designato dal Consiglio federale e i cui singoli dati non possono essere distrutti (cfr. art. 11 cpv. 6).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Se i sistemi d’informazione militari che trattano dati sanitari, nonché i professionisti e le strutture della sanità militare secondo l’articolo 34<i>a</i> capoverso 1 LM sono collegati al sistema d’informazione CSE, questi ultimi hanno l’obbligo di registrare i dati rilevanti ai fini della cura del titolare nella rispettiva CSE, a condizione che quest’ultimo vi abbia esplicitamente acconsentito.</p>
<p class="absatz man-space-before-4">È previsto che tale consenso possa essere accordato nel sistema d’informazione CSE, ma è ipotizzabile che ciò sia possibile anche in un sistema d’informazione militare. Al momento dell’attuazione, occorrerà in particolare tenere conto delle esigenze pratiche e della protezione delle informazioni. Il titolare di una CSE deve accordare il proprio consenso liberamente, il che significa anche e soprattutto che una persona che si oppone alla registrazione di dati da parte di professionisti della salute militari o strutture sanitarie militari non deve subire alcuno svantaggio per questo motivo.</p>
<p class="absatz man-space-before-4">L’Aggruppamento Difesa del DDPS può escludere determinati dati dall’obbligo di registrazione se sussistono interessi preponderanti dell’esercito legati alla sicurezza e al mantenimento del segreto (cfr. art. 29 cpv. 2).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz man-space-before-4">Questa disposizione prevede esplicitamente tre esenzioni dall’obbligo di cui al capoverso 1 o 2 di registrare i dati rilevanti ai fini della cura in una CSE. Secondo la <i>lettera a</i>, i professionisti della salute e le strutture sanitarie non sono tenuti a registrare in una CSE i dati rilevanti ai fini della cura che risalgono a prima della sua apertura. In questo modo si risparmia loro soprattutto l’onere di dover digitalizzare e registrare a posteriori le cartelle cliniche analogiche nella CSE.</p>
<p class="absatz man-space-before-4">Il Consiglio federale può prevedere deroghe a tal proposito. Si pensi in particolare ai neonati: i genitori o il rappresentante legale possono aprire una CSE per loro solo quando possono comprovarne l’identità e i documenti necessari a tale scopo non sono immediatamente disponibili. Per questo motivo, è previsto che i professionisti della salute e le strutture sanitarie siano tenuti, per un periodo limitato, a registrare a posteriori nella CSE le informazioni rilevanti ai fini della cura relative alla nascita.</p>
<p class="absatz man-space-before-4">Secondo la <i>lettera b</i>, i professionisti della salute e le strutture sanitarie sono esentati dall’obbligo di registrare i dati rilevanti ai fini della cura nella CSE se sono soddisfatte le seguenti condizioni: in primo luogo, devono agire su prescrizione o incarico di un altro professionista della salute o di un’altra struttura sanitaria. In secondo luogo, deve essere garantito che i dati rilevanti ai fini della cura siano comunque registrati nella CSE. A tale scopo, gli specialisti coinvolti si mettono d’accordo su chi di loro effettua la registrazione, per esempio quando i referti di laboratorio o di diagnostica per immagini contengono diagnosi gravi e pertanto dovrebbero essere comunicati al titolare di una CSE solo in presenza del professionista della salute curante. Infine, occorre evitare che le stesse informazioni vengano registrate più volte dai professionisti della salute o dalle strutture sanitarie (p. es. una volta dal laboratorio incaricato degli esami e un’altra dal medico che ne ha dato l’incarico).</p>
<p class="absatz man-space-before-4">Secondo la <i>lettera c</i>, i professionisti della salute e le strutture sanitarie non sono tenuti a registrare dati rilevanti ai fini della cura in una CSE se ciò può ostacolare l’adozione di misure previste dal diritto sulla protezione dei minori e degli adulti. Questa disposizione si applica in particolare alle situazioni in cui i documenti nella CSE possono impedire una segnalazione o l’adozione tempestiva di misure a tutela di una persona perché il suo rappresentante ha accesso a questi dati nella CSE. In altre parole, bisogna evitare che il rappresentante registrato nella CSE venga a conoscenza, indirettamente tramite la CSE e prima del dovuto, per esempio di una segnalazione di esposizione a pericolo (p. es. sospetta minaccia al benessere di un bambino) fatta da un professionista della salute.</p>
</div></article><article id="art_15"><a name="a15"></a><h6 class="heading" role="heading">
<span class="display-icon"></span><span class="external-link-icon"></span><a href="#art_15">Art. 15 <span class="man-font-style-normal">Trattamento dei dati da parte delle comunità</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Le comunità possono, su incarico (e cioè con il consenso esplicito) del titolare, consultare la sua CSE ed effettuare tutti i trattamenti di dati (incluso il trattamento di dati degni di particolare protezione) e tutte le impostazioni dei diritti d’accesso (consultazione dei dati rilevanti ai fini della cura e dei dati verbalizzati, distruzione dei dati, assegnazione di determinati dati al grado di riservatezza privato ecc.). Questa disposizione è necessaria affinché i servizi di assistenza delle comunità e quindi i loro collaboratori possano fornire un supporto completo alle persone che hanno bisogno di aiuto nell’impiego di prodotti e tecnologie digitali o che sono sprovviste di un mezzo di autenticazione. Gli accessi da parte delle comunità sono verbalizzati e i loro collaboratori devono autenticarsi personalmente (cfr. art. 10). Le comunità hanno inoltre il compito di documentare il consenso o l’incarico ricevuto.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Questo capoverso stabilisce che anche i collaboratori delle comunità possono accedere al sistema d’informazione CSE se ciò è necessario per l’amministrazione dei professionisti della salute e delle strutture sanitarie ad esse aderenti. In linea di principio, i professionisti della salute e le strutture sanitarie devono compiere tutti i passi necessari per adempiere il loro obbligo di collegamento al sistema d’informazione CSE, ma possono delegare questo compito a una comunità d’intesa con quest’ultima. In tal caso, la comunità agirà per loro conto provvedendo a tutte le operazioni richieste per il collegamento al sistema d’informazione CSE (p. es. iscrizione nell’elenco dei professionisti della salute e delle strutture sanitarie, collegamento con un mezzo di autenticazione).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz man-space-before-4">Ogni comunità deve stabilire quali dei suoi collaboratori possono accedere al sistema d’informazione CSE, in particolare chi può trattare dati degni di particolare protezione contenuti in tale sistema. Questa norma è necessaria per valutare sotto il profilo penale se qualcuno abbia consultato o memorizzato dati in una CSE senza il consenso della persona interessata (cfr. art. 41) oppure se possano essere inflitte sanzioni amministrative nei confronti di una determinata persona (cfr. art. 38 segg.).</p>
</div></article><article id="art_16"><a name="a16"></a><h6 class="heading" role="heading">
<span class="display-icon"></span><span class="external-link-icon"></span><a href="#art_16">Art. 16 <span class="man-font-style-normal">Collegamento delle applicazioni sanitarie digitali</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Questa disposizione stabilisce le condizioni per l’autorizzazione al collegamento di un’applicazione sanitaria digitale da parte del DFI (lett. a–c). Solo le applicazioni sanitarie digitali autorizzate possono ottenere dai titolari il diritto di accedere alla loro CSE. I dati registrati dalle applicazioni sanitarie digitali autorizzate e alle quali i titolari hanno assegnato diritti d’accesso sono considerati come dati registrati dai titolari stessi (v. commento all’art. 11 cpv. 1 lett. c).</p>
<p class="absatz man-space-before-4">Secondo la <i>lettera a</i>, un’applicazione sanitaria digitale deve essere utile a curare, prevenire o gestire una malattia, oppure a promuovere la salute. A essere determinante ai fini dell’autorizzazione è l’utilità dell’applicazione per lo stato di salute di una persona. L’utilità può anche consistere semplicemente nel facilitare la documentazione o il trasferimento di dati nella CSE (p. es. conversione di dati non strutturati in set di dati strutturati o formati di scambio conformi alla CSE).</p>
<p class="absatz man-space-before-4">La <i>lettera b</i> stabilisce inoltre che le applicazioni sanitarie digitali devono soddisfare le prescrizioni tecniche per il collegamento al sistema d’informazione CSE nonché le disposizioni in materia di protezione e sicurezza dei dati applicabili ai sistemi d’informazione della Confederazione. Se sussistono indizi perlomeno plausibili di una violazione di tali requisiti, l’autorizzazione dell’applicazione sanitaria digitale in questione deve poter essere rifiutata o revocata.</p>
<p class="absatz man-space-before-4">Secondo la <i>lettera c</i>, deve essere garantito che un’applicazione sanitaria digitale non comprometta il corretto funzionamento del sistema d’informazione CSE. In particolare, un’applicazione sanitaria digitale non può comportare un carico supplementare per il sistema, che potrebbe a sua volta compromettere altre sue funzionalità.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Il Consiglio federale concretizzerà le condizioni di cui al capoverso 1 nel diritto esecutivo e, in particolare, stabilirà requisiti adeguati in materia di protezione e sicurezza dei dati. In questo modo, nell’autorizzazione il DFI potrà prevedere restrizioni di accesso ai dati per ogni applicazione sanitaria digitale. Per esempio, un’applicazione destinata unicamente a documentare una malattia non deve necessariamente avere accesso in lettura ai dati sanitari. In tal caso, sulla base della restrizione stabilita nel quadro dell’autorizzazione, i titolari di una CSE potrebbero al massimo concedere a tale applicazione l’accesso in scrittura alla propria CSE.</p>
<p class="absatz man-space-before-4">Il diritto esecutivo disciplinerà come deve essere dimostrato l’adempimento delle condizioni di cui al capoverso 1 lettere a e b. Sono ipotizzabili, per esempio, requisiti agevolati o graduali per le applicazioni sanitarie digitali che soddisfano le condizioni per l’immissione in commercio come dispositivo medico. Viceversa, l’autorizzazione come applicazione sanitaria digitale per l’accesso alla CSE non inciderà sulla qualificazione come dispositivo medico o sulla legalità della sua immissione in commercio ai sensi della legge del 15 dicembre 2000<sup><a href="#fn-d30764e2011" id="fnbck-d30764e2011">55</a></sup> sugli agenti terapeutici. Inoltre, il Consiglio federale potrà stabilire tutti gli ulteriori requisiti necessari al corretto funzionamento del sistema d’informazione CSE. Per esempio, potrà limitare le applicazioni sanitarie digitali e i loro accessi al sistema d’informazione CSE per non sovraccaricare l’infrastruttura.</p>
<p class="absatz man-space-before-4">Sulla base dell’articolo 46<i>a</i> della legge del 21 marzo 1997<sup><a href="#fn-d30764e2028" id="fnbck-d30764e2028">56</a></sup> sull’organizzazione del Governo e dell’Amministrazione (LOGA), la Confederazione riscuoterà emolumenti dagli emittenti di applicazioni sanitarie digitali per il rilascio della relativa autorizzazione.</p>
<div class="footnotes">
<p id="fn-d30764e2011"><sup><a href="#fnbck-d30764e2011">55</a></sup><sup></sup> <a href="https://fedlex.data.admin.ch/vocabulary/legal-taxonomy/9354" target="_blank" data-rs-uri="https://fedlex.data.admin.ch/eli/cc/2001/422" data-rs="812.21" data-lang="it">RS <b>812.21</b></a></p>
<p id="fn-d30764e2028"><sup><a href="#fnbck-d30764e2028">56</a></sup><sup></sup> <a href="https://fedlex.data.admin.ch/vocabulary/legal-taxonomy/5015" target="_blank" data-rs-uri="https://fedlex.data.admin.ch/eli/cc/1997/2022_2022_2022" data-rs="172.010" data-lang="it">RS <b>172.010</b></a></p>
</div>
</div></article>
</div></section><section id="lvl_5/lvl_5.1/lvl_5.1.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_5.1.4">5.1.4 Sezione 4: Registro per la cartella sanitaria elettronica</a>
</h3>
<div class="collapseable">
<article id="art_17"><a name="a17"></a><h6 class="heading" role="heading">
<span class="display-icon"></span><span class="external-link-icon"></span><a href="#art_17">Art. 17 <span class="man-font-style-normal">Tenuta e contenuto</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">I dati degni di particolare protezione trattati nella CSE e l’attuazione della procedura di apertura automatica con diritto di opposizione richiedono un’identificazione sicura e univoca delle persone interessate. Per questo motivo, come già nella LCIP vigente, spetta all’UCC, che tiene il registro centrale degli assicurati, amministrare i dati di base e il numero d’identificazione per la CSE. Il registro centrale degli assicurati, che contiene dati personali ma non dati personali degni di particolare protezione, va quindi utilizzato come base di dati sicura anche per il registro CSE (cfr. cpv. 3).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Questa disposizione specifica i dati personali trattati nel registro CSE, ossia: il numero d’identificazione (<i>lett. a</i>), il numero AVS (<i>lett. b</i>), le generalità (cognome, cognome di nascita, nomi, sesso e data di nascita (<i>lett. c–g</i>) nonché i dati necessari per la CSE e per la procedura di opposizione (<i>lett. h</i>). Sulla base di queste indicazioni, le persone possono essere identificate in modo univoco. Le indicazioni di cui alla lettera h sono inoltre importanti onde evitare di ripetere la procedura di apertura automatica con diritto di opposizione per una persona che trasferisce il domicilio in un altro Comune o Cantone.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz man-space-before-4">Il registro centrale degli assicurati acquisisce dai registri cantonali degli abitanti o da altri registri ufficiali di persone le indicazioni necessarie alla tenuta dei dati di base. Questi dati vengono trasferiti dal registro centrale degli assicurati al registro CSE, che, a sua volta, comunica il numero d’identificazione e i dati personali menzionati (senza il numero AVS) al sistema d’informazione CSE (cfr. art. 5 cpv. 4). Nel rispetto del principio «once only», questa disposizione consente di garantire un’alta qualità dei dati personali contenuti nella CSE senza dover imporre nuovi obblighi (di notifica).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 4</p>
<p class="absatz man-space-before-4">Questa disposizione conferisce al Consiglio federale la competenza di stabilire ulteriori dati che possono essere trattati nel registro CSE. Si tratta di un provvedimento necessario per stare al passo con la continua evoluzione dei requisiti tecnici e pratici. Gli ulteriori dati possono tuttavia essere iscritti e trattati nel registro CSE solo se ciò è necessario per l’apertura, la tenuta o l’eliminazione di una CSE.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 5</p>
<p class="absatz man-space-before-4">Secondo questa disposizione, ai fini dell’eliminazione di una CSE in seguito al decesso del titolare occorre inserire la data del decesso nel registro centrale degli assicurati. Questo inserimento fa partire una notifica al registro CSE, che a sua volta la trasmette al sistema d’informazione CSE. Due anni dopo l’inserimento della data del decesso nel registro centrale degli assicurati, tutti i dati del titolare verranno distrutti nel sistema d’informazione CSE e nel registro CSE.</p>
<p class="absatz man-space-before-4">L’iscrizione nel registro centrale degli assicurati viene in ogni caso cancellata 140 anni dopo la nascita di una persona. Tale cancellazione fa partire la stessa notifica prevista per l’inserimento della data del decesso nel suddetto registro. I dati della persona interessata vengono immediatamente distrutti nel sistema d’informazione CSE e nel registro CSE.</p>
</div></article><article id="art_18"><a name="a18"></a><h6 class="heading" role="heading">
<span class="display-icon"></span><span class="external-link-icon"></span><a href="#art_18">Art. 18 <span class="man-font-style-normal">Accesso</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Questa disposizione stabilisce che le comunità, i professionisti della salute, le strutture sanitarie e i Cantoni possono accedere ai dati del registro CSE. I professionisti della salute e le strutture sanitarie possono così consultare i dati personali aggiornati dei titolari di una CSE e tenere aggiornati i propri dati di base. Ciò è indispensabile per identificare in modo corretto e univoco i titolari di una CSE, e quindi per attribuire i dati rilevanti ai fini della cura a una CSE.</p>
<p class="absatz man-space-before-4">Dal punto di vista tecnico, l’accesso al registro CSE deve essere possibile attraverso il sistema d’informazione CSE, per cui è sufficiente essere collegati a quest’ultimo per poter consultare i dati nel registro CSE.</p>
<p class="absatz man-space-before-4">La ricerca nel registro CSE per accertare se una persona dispone di una CSE costituisce un caso speciale e può essere effettuata dai Cantoni, dai professionisti della salute, dalle strutture sanitarie e dalle comunità. In particolare, sarà utilizzata dai Cantoni nel quadro della procedura di apertura automatica con diritto di opposizione, e dai professionisti della salute e dalle strutture sanitarie per accertare se la persona che stanno curando dispone di una CSE (cfr. art. 17 cpv. 2 lett. h n. 1).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Questa disposizione crea le basi per l’utilizzazione del numero AVS al fine di consultare dati, in particolare il numero d’identificazione, nel registro CSE. Il numero AVS è già ampiamente utilizzato nel settore sanitario, segnatamente per la fatturazione o l’assunzione dei costi, tra l’altro da parte dell’assicurazione contro le malattie e gli infortuni. I professionisti della salute, le strutture sanitarie, le comunità e i Cantoni possono utilizzare il numero AVS per verificare se una persona dispone di una CSE e per consultare i suoi dati personali aggiornati.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz man-space-before-4">Le modifiche dei dati di una persona nel registro centrale degli assicurati vengono comunicate automaticamente al registro CSE, che a sua volta le trasmette al sistema d’informazione CSE. Ciò permette inoltre di garantire che tutti i registri pertinenti siano sincronizzati. Eventuali rettifiche dei dati sono rette dall’articolo 8 capoverso 1 lettera a.</p>
</div></article><article id="art_19"><a name="a19"></a><h6 class="heading" role="heading">
<span class="display-icon"></span><span class="external-link-icon"></span><a href="#art_19">Art. 19 <span class="man-font-style-normal">Numero d’identificazione</span></a>
</h6>
<div class="collapseable">
<p class="absatz man-space-before-4">Questa disposizione disciplina la creazione, l’assegnazione e l’utilizzazione del numero d’identificazione per i titolari di una CSE. Il numero d’identificazione è un identificatore personale settoriale, collegato al numero AVS, che già oggi serve come numero d’identificazione del paziente nell’ambito della LCIP<sup><a href="#fn-d30764e2116" id="fnbck-d30764e2116">57</a></sup>. Questa possibilità di identificazione deve essere mantenuta per garantire che i dati siano raccolti nella CSE in modo corretto e completo. Rispetto all’utilizzo di un identificatore generale o intersettoriale, l’utilizzo di un identificatore settoriale è vantaggioso soprattutto perché, impedendo la profilazione, garantisce la protezione dei dati della persona interessata.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Come nel diritto vigente, l’UCC è responsabile dell’assegnazione del numero d’identificazione. L’UCC genera un numero d’identificazione per ogni persona per la quale è in corso una procedura di apertura automatica con diritto di opposizione o che apre una CSE su base volontaria. Essendo generato in modo aleatorio, il numero d’identificazione non contiene informazioni codificate (come la data di nascita o il sesso), che consentirebbero di risalire all’identità del titolare di una CSE. L’UCC amministra tale numero secondo gli stessi standard di qualità previsti per il numero AVS.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Per adempiere i loro compiti, i servizi e le persone che eseguono la presente legge (comunità, professionisti della salute, strutture sanitarie, Confederazione e Cantoni) possono utilizzare il numero d’identificazione per identificare le persone in modo univoco.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz man-space-before-4">Secondo questa disposizione, l’utilizzazione del numero d’identificazione al di fuori del campo di applicazione della LCSE è consentita a due condizioni: in primo luogo, deve essere limitata al settore sanitario e, in secondo luogo, deve essere prevista esplicitamente da una base legale formale. In questo modo si evita che il numero d’identificazione venga utilizzato in modo improprio o senza una base legale chiara.</p>
<div class="footnotes"><p id="fn-d30764e2116"><sup><a href="#fnbck-d30764e2116">57</a></sup><sup></sup> Cfr. UCC, Identificatore della cartella informatizzata del paziente. Consultabile all’indirizzo: <a href="https://www.zas.admin.ch/zas/it/home.html" target="_blank">
				www.ucc.admin.ch
			</a> &gt; Partner e Istituzioni &gt; Unique Person Identification (UPI) &gt; Identificatore della cartella informatizzata del paziente (stato: 26.5.2025).</p></div>
</div></article>
</div></section><section id="lvl_5/lvl_5.1/lvl_5.1.5"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_5.1.5">5.1.5 Sezione 5: Apertura di una cartella sanitaria elettronica</a>
</h3>
<div class="collapseable">
<article id="art_20"><a name="a20"></a><h6 class="heading" role="heading">
<span class="display-icon"></span><span class="external-link-icon"></span><a href="#art_20">Art. 20 <span class="man-font-style-normal">Apertura automatica</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Questa disposizione obbliga i Cantoni a provvedere affinché venga aperta una CSE per ogni persona che ha il domicilio o la dimora abituale secondo l’articolo 13 della legge federale del 6 ottobre 2000<sup><a href="#fn-d30764e2153" id="fnbck-d30764e2153">58</a></sup> sulla parte generale del diritto delle assicurazioni sociali nel loro territorio e che non dispone ancora di una CSE (<i>lett. a</i>) e non si è opposta alla sua apertura o non ne ha eliminata una (<i>lett. b</i>). Il processo per l’apertura automatica di una CSE va avviato dopo la costituzione del domicilio (costituzione del domicilio o della dimora abituale o alla nascita) della persona interessata (per quanto riguarda i termini, cfr. cpv. 2 e art. 21 cpv. 1). I Cantoni hanno sei mesi di tempo dall’entrata in vigore della disposizione pertinente (cfr. art. 46 cpv. 7) per procedere alla prima apertura automatica delle CSE per la loro popolazione residente.</p>
<p class="absatz man-space-before-4">Grazie ai registri degli abitanti dei loro Comuni, i Cantoni dispongono delle informazioni necessarie relative alle costituzioni del domicilio. Inoltre, hanno accesso al registro CSE (cfr. art. 18), che indica loro se una persona dispone già di una CSE (cfr. art. 17 cpv. 2 lett. h n. 1), se si è opposta alla sua apertura automatica o se ne ha eliminata una (cfr. art. 17 cpv. 2 lett. h n. 3). Questa verifica permette di evitare l’avvio di una nuova procedura di apertura automatica con diritto di opposizione nel caso in cui una persona trasferisca il proprio domicilio in un altro Cantone o in un altro Comune dello stesso Cantone.</p>
<p class="absatz man-space-before-4">È compito dei Cantoni garantire che le informazioni necessarie per l’attuazione della soluzione basata sulla possibilità di opporsi all’apertura automatica siano inserite nel registro CSE. A tale scopo, essi comunicano all’UCC il numero AVS delle persone per le quali deve essere aperta automaticamente una CSE nonché la comunità che la gestirà.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Dopo aver accertato che le condizioni di cui al capoverso 1 sono soddisfatte, i Cantoni devono informare la persona interessata, entro 30 giorni dalla costituzione del domicilio, in merito alla procedura di apertura automatica con diritto di opposizione (riguardo al contenuto di tale informazione v. più avanti). Nel caso di bambini e adolescenti sotto i 14 anni nonché di persone incapaci di discernimento, l’informazione in questione va inviata al rappresentante legale – se noto. Dal 1° gennaio 2024 le autorità di protezione dei minori e degli adulti (APMA) hanno l’obbligo di informare il Comune di domicilio se per una persona è stata istituita una curatela o se per una persona durevolmente incapace di discernimento ha preso effetto un mandato precauzionale (cfr. art. 449<i>c</i> cpv. 1 n. 2 CC). In questi casi, così come per i bambini e gli adolescenti sotto i 14 anni, il Cantone dispone quindi delle conoscenze necessarie per fornire le informazioni previste in vista dell’apertura automatica di una CSE. In futuro, inoltre, i registri degli abitanti conterranno anche indicazioni sull’autorità parentale. Bisognerà quindi obbligare gli uffici dello stato civile, i tribunali civili, le autorità di migrazione e le APMA a comunicare ai servizi agli abitanti le decisioni e le modifiche relative all’autorità parentale. Il relativo progetto è stato posto in consultazione il 19 settembre 2025<sup><a href="#fn-d30764e2182" id="fnbck-d30764e2182">59</a></sup>.</p>
<p class="absatz man-space-before-4">La portata dell’informazione di cui sopra è stabilita alle lettere a–f: il Cantone deve informare in merito all’imminente apertura di una CSE (<i>lett. a</i>) e al diritto di opporsi all’apertura (<i>lett. c</i>), inclusa la possibilità di presentare opposizione sia tramite un servizio messo a disposizione della Confederazione nel quadro del sistema d’informazione CSE sia direttamente presso il Cantone competente. Il Cantone deve altresì indicare la comunità che gestirà la CSE (<i>lett. b</i>), specificare che tale comunità può essere cambiata in qualsiasi momento (cfr. art. 23) o che è possibile aprire una CSE su base volontaria presso una comunità a libera scelta. Il Cantone deve inoltre informare in modo esaustivo sulle implicazioni della tenuta di una CSE, soprattutto per quanto riguarda la protezione dei dati (<i>lett. d </i>ed<i> e</i>). Infine, deve ragguagliare la persona interessata sui suoi diritti, in particolare sui possibili trattamenti di dati nella CSE (cfr. art. 11 cpv. 1), sulle possibili impostazioni dei diritti d’accesso (cfr. art. 11 cpv. 2) e sul suo diritto di eliminare la CSE in qualsiasi momento (cfr. art. 24 cpv. 1) (<i>lett. f)</i>.</p>
<p class="absatz man-space-before-4">Ai fini di un’attuazione uniforme a livello nazionale della soluzione basata sulla possibilità di opporsi all’apertura automatica, la Confederazione metterà a disposizione dei Cantoni documenti modello per fornire questa informazione (cfr. art. 34 cpv. 3).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz man-space-before-4">I Cantoni indicano nel registro CSE che il processo di apertura automatica di una CSE per una determinata persona è stato avviato. Il registro CSE consente anche l’inserimento da parte del Cantone della data in cui la CSE sarà aperta automaticamente qualora la persona in questione non faccia opposizione. Spetta ai Cantoni fissare il termine pertinente, tenendo conto del tempo necessario per la modalità di invio da loro scelta, del termine di opposizione (cfr. art. 21 cpv. 1 e 46 cpv. 8) e dei tempi tecnici per le eventuali opposizioni inviate per posta e per la loro elaborazione.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 4</p>
<p class="absatz man-space-before-4">Una volta aperta la CSE, il Cantone ne informa la persona interessata. A questo punto, il Cantone può considerare conclusa la procedura di apertura automatica con diritto di opposizione.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 5</p>
<p class="absatz man-space-before-4">Per salvaguardare gli usi diplomatici, il Consiglio federale deve poter prevedere le necessarie deroghe all’apertura automatica di una CSE per il personale diplomatico e altre persone protette in virtù del diritto internazionale nonché i loro familiari. Sono altresì comprese le persone titolari di una carta di legittimazione valida secondo la legislazione sullo Stato ospite e le persone titolari di un permesso Ci (permesso di dimora con attività lucrativa), ma non le persone titolari di un documento d’identità svizzero (passaporto o carta d’identità secondo l’art. 1 dell’ordinanza del 20 settembre 2002<sup><a href="#fn-d30764e2231" id="fnbck-d30764e2231">60</a></sup> sui documenti d’identità) che lavorano per un’organizzazione internazionale.</p>
<p class="absatz man-space-before-4">Le persone esentate dall’apertura automatica di una CSE possono aprirne una su base volontaria in qualsiasi momento purché soddisfino le condizioni stabilite (cfr. art. 22 cpv. 1 e 2).</p>
<div class="footnotes">
<p id="fn-d30764e2153"><sup><a href="#fnbck-d30764e2153">58</a></sup><sup></sup> <a href="https://fedlex.data.admin.ch/vocabulary/legal-taxonomy/9993" target="_blank" data-rs-uri="https://fedlex.data.admin.ch/eli/cc/2002/510" data-rs="830.1" data-lang="it">RS <b>830.1</b></a></p>
<p id="fn-d30764e2182"><sup><a href="#fnbck-d30764e2182">59</a></sup><sup></sup> <a href="https://fedlex.data.admin.ch/eli/fga/2025/2714" target="_blank">FF <b>2025</b> 2714</a></p>
<p id="fn-d30764e2231"><sup><a href="#fnbck-d30764e2231">60</a></sup><sup></sup> <a href="https://fedlex.data.admin.ch/vocabulary/legal-taxonomy/4905" target="_blank" data-rs-uri="https://fedlex.data.admin.ch/eli/cc/2002/468" data-rs="143.11" data-lang="it">RS <b>143.11</b></a></p>
</div>
</div></article><article id="art_21"><a name="a21"></a><h6 class="heading" role="heading">
<span class="display-icon"></span><span class="external-link-icon"></span><a href="#art_21">Art. 21 <span class="man-font-style-normal">Opposizione all’apertura automatica</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Questa disposizione prevede un termine di 45 giorni, dal ricevimento dell’informazione sull’imminente apertura automatica di una CSE, per fare opposizione (cfr. art. 20 cpv. 2). Tale diritto è espressione dell’autodeterminazione informativa e, in combinazione con il diritto all’eliminazione della CSE (art. 24 cpv. 1), assicura che la libertà di scegliere se disporre o meno di una CSE sia di principio garantita.</p>
<p class="absatz man-space-before-4">In deroga a questa disposizione, il termine per opporsi alla prima procedura di apertura automatica con diritto di opposizione è di 60 giorni per l’intera popolazione domiciliata in Svizzera (cfr. art. 46 cpv. 8).</p>
<p class="absatz man-space-before-4">La persona interessata deve potersi opporre facilmente all’apertura automatica di una CSE presso l’autorità cantonale competente e senza indicarne i motivi. Nel quadro della gestione del sistema d’informazione CSE, la Confederazione metterà a disposizione un servizio digitale per presentare opposizione in tutta semplicità (p. es. scansionando un codice QR).</p>
<p class="absatz man-space-before-4">L’opposizione viene iscritta nel registro CSE. Tale iscrizione permette di evitare che, in caso di trasferimento in un altro Comune o Cantone, venga di nuovo avviato il processo di apertura automatica di una CSE. Se, tuttavia, la procedura di apertura automatica è già in corso, un cambio di domicilio o simile non giustifica una modifica del Cantone di competenza, che rimane quindi lo stesso fino al termine della procedura.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">I Cantoni devono trasmettere al registro CSE le opposizioni pervenute affinché vengano registrate. In questo modo si evita che per una persona venga di nuovo svolta una procedura di apertura automatica con diritto di opposizione, per esempio se cambia domicilio o rientra in Svizzera dopo una permanenza all’estero.</p>
</div></article><article id="art_22"><a name="a22"></a><h6 class="heading" role="heading">
<span class="display-icon"></span><span class="external-link-icon"></span><a href="#art_22">Art. 22 <span class="man-font-style-normal">Apertura volontaria</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Una CSE può essere aperta su base volontaria in qualsiasi momento.</p>
<p class="absatz man-space-before-4">A causa dei termini da rispettare nella procedura di apertura automatica con diritto di opposizione (cfr. art. 20 cpv. 2 e 21 cpv. 1), il processo per l’apertura automatica di una CSE può richiedere fino a due mesi e mezzo. Tuttavia, vi sono casi in cui la CSE deve essere disponibile prima. Soprattutto per i neonati è necessario che almeno gli esami preventivi raccomandati, ma in particolare la documentazione relativa a complicanze postnatali, siano a disposizione nella CSE il più rapidamente possibile. Una CSE può pertanto essere aperta su base volontaria già prima o durante la procedura di apertura automatica con diritto di opposizione. L’apertura su base volontaria ha la precedenza sull’apertura automatica, per cui un’eventuale procedura di apertura automatica con diritto di opposizione in corso deve essere sospesa.</p>
<p class="absatz man-space-before-4">Ogni persona che vuole aprire una CSE deve in primo luogo avere ricevuto un numero AVS di cui all’articolo 50<i>c</i> della legge federale del 20 dicembre 1946<sup><a href="#fn-d30764e2284" id="fnbck-d30764e2284">61</a></sup> sull’assicurazione per la vecchiaia e per i superstiti (<i>lett. a</i>). In secondo luogo, questa persona deve possedere un documento d’identità valido rilasciato dalle autorità svizzere o un mezzo d’identificazione elettronica secondo la LIdE (<i>lett. b</i>). In questo modo si garantisce che la persona interessata è stata identificata da un’autorità svizzera. L’identificazione è una condizione essenziale in quanto nella CSE sono memorizzati dati personali degni di particolare protezione ai quali possono accedere solo le persone appositamente autorizzate.</p>
<p class="absatz man-space-before-4">Per aprire una CSE, per i cittadini svizzeri (incl. gli Svizzeri all’estero) è sufficiente possedere un documento d’identità valido secondo la legge del 22 giugno 2001<sup><a href="#fn-d30764e2304" id="fnbck-d30764e2304">62</a></sup> sui documenti d’identità (<i>n. 1</i>).</p>
<p class="absatz man-space-before-4">Per aprire una CSE, i cittadini stranieri devono essere titolari di un permesso valido secondo la legge federale del 16 dicembre 2005<sup><a href="#fn-d30764e2321" id="fnbck-d30764e2321">63</a></sup> sugli stranieri e la loro integrazione (LStrI) e l’ordinanza del 24 ottobre 2007<sup><a href="#fn-d30764e2333" id="fnbck-d30764e2333">64</a></sup> sull’ammissione, il soggiorno e l’attività lucrativa (OASA) (<i>n. 2</i>), ossia di:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">un permesso L: permesso di soggiorno di breve durata (art. 32 LStrI e 71 cpv. 1 OASA);</dd>
<dt class="man-space-before-4">– </dt>
<dd class="man-space-before-4">un permesso B: permesso di dimora (art. 33 LStrI e 71 cpv. 1 OASA);</dd>
<dt class="man-space-before-4">– </dt>
<dd class="man-space-before-4">un permesso C: permesso di domicilio (art. 34 LStrI e 71 cpv. 1 OASA);</dd>
<dt class="man-space-before-4">– </dt>
<dd class="man-space-before-4">un permesso Ci: permesso di soggiorno con attività lucrativa (art. 30 cpv. 1 lett. g, 98 cpv. 2 LStrI, art. 45 e 71<i>a</i> cpv. 1 lett. e OASA);</dd>
<dt class="man-space-before-4">– </dt>
<dd class="man-space-before-4">un permesso N: permesso per richiedenti l’asilo (art. 42 della legge del 26 giugno 1998<sup><a href="#fn-d30764e2377" id="fnbck-d30764e2377">65</a></sup> sull’asilo [LAsi] e art. 71<i>a </i>cpv. 1 lett. b OASA);</dd>
<dt class="man-space-before-4">– </dt>
<dd class="man-space-before-4">un permesso F: permesso per persone ammesse provvisoriamente (art. 41 cpv. 2 LStrI e 71<i>a</i> cpv. 1 lett. c OASA);</dd>
<dt class="man-space-before-4">– </dt>
<dd class="man-space-before-4">un permesso S: permesso per persone bisognose di protezione (art. 74 LAsi e 71<i>a</i> cpv. 1 lett. d OASA);</dd>
<dt class="man-space-before-4">– </dt>
<dd class="man-space-before-4">un permesso G: permesso per frontalieri (art. 35 LStrI e art. 71<i>a</i> cpv. 1 lett. a OASA).</dd>
</dl>
<p class="absatz man-space-before-4">Possono aprire una CSE anche tutti i cittadini stranieri titolari di una carta di legittimazione valida secondo l’articolo 17 capoverso 1 dell’ordinanza del 7 dicembre 2007<sup><a href="#fn-d30764e2418" id="fnbck-d30764e2418">66</a></sup> sullo Stato ospite in combinato disposto con l’articolo 71<i>a</i> capoverso 2 OASA (<i>n. 3</i>).</p>
<p class="absatz man-space-before-4">Come menzionato sopra, per l’apertura di una CSE su base volontaria è sufficiente anche comprovare l’identità mediante un mezzo d’identificazione elettronico secondo la LIdE (<i>n. 4</i>).</p>
<p class="absatz man-space-before-4">Chiunque disponga di un mezzo d’identificazione elettronico secondo la LIdE può aprire la CSE direttamente tramite il sistema d’informazione CSE scegliendo liberamente la comunità che lo assisterà. Per l’apertura, il Consiglio federale può inoltre mettere a disposizione un apposito servizio elettronico, che includa anche l’identificazione di cui al capoverso 1 lettera b. In tal caso, i costi per la verifica dell’identità sono a carico della persona interessata.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Non tutti gli stranieri titolari di un’AOMS o di un’altra assicurazione sociale nell’ambito della LAI, della LAINF o della LAM, o che hanno o avevano il diritto di stipularne una dispongono di un mezzo d’identificazione secondo il capoverso 1. Ciò riguarda, per esempio, le seguenti persone:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">i familiari di frontalieri;</dd>
<dt class="man-space-before-4">– </dt>
<dd class="man-space-before-4">i frontalieri in pensione;</dd>
<dt class="man-space-before-4">– </dt>
<dd class="man-space-before-4">i familiari di una persona titolare di una carta di legittimazione valida secondo la legislazione sullo Stato ospite, non domiciliati in Svizzera e senza un documento di cui al numero 2 o 3;</dd>
<dt class="man-space-before-4">– </dt>
<dd class="man-space-before-4">gli stranieri proprietari di un immobile (p. es. una casa di vacanza) in Svizzera.</dd>
</dl>
<p class="absatz man-space-before-4">È inoltre ipotizzabile che, come previsto dal diritto esecutivo della LCIP vigente, possano essere concesse deroghe per i neonati che non dispongono ancora di un mezzo d’identificazione secondo il capoverso 1 lettera b (tessera di assicurato di un’assicurazione malattie svizzera unita all’atto di nascita o ad altri documenti adeguati per l’identificazione).</p>
<p class="absatz man-space-before-4">Il Consiglio federale ha quindi la facoltà di designare altri mezzi d’identificazione per l’apertura di una CSE soprattutto affinché sia garantita la parità di accesso alla CSE alle persone che rientrano nel campo di applicazione dell’Accordo del 21 giugno 1999<sup><a href="#fn-d30764e2473" id="fnbck-d30764e2473">67</a></sup> tra la Confederazione Svizzera, da una parte, e la Comunità europea ed i suoi Stati membri, dall’altra, sulla libera circolazione delle persone (ALC), segnatamente ai figli di frontalieri (stranieri) provenienti per esempio dai Paesi dell’UE e dell’AELS.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3 e 4</p>
<p class="absatz man-space-before-4">L’apertura della CSE può avvenire anche tramite un servizio di assistenza di una comunità (cfr. art. 31 cpv. 2) scelta liberamente. In tal caso, spetta alla comunità identificare la persona interessata secondo il capoverso 1 lettera b o il capoverso 2 e procedere all’apertura della CSE direttamente nel sistema d’informazione CSE.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 5 e 6</p>
<p class="absatz man-space-before-4">La portata dell’informazione in caso di apertura di una CSE su base volontaria è retta dall’articolo 20 capoverso 2 lettere d–f. La persona interessata deve essere informata sulle implicazioni della tenuta di una CSE, soprattutto per quanto riguarda la protezione dei dati, nonché sugli altri diritti connessi con il suo utilizzo. Se l’apertura della CSE avviene presso un servizio di assistenza, l’obbligo d’informazione spetta in linea di principio alla comunità. Se invece avviene elettronicamente nel sistema d’informazione CSE, le informazioni sono visibili direttamente in quest’ultimo e la persona interessata deve prenderne conoscenza.</p>
<p class="absatz man-space-before-4">L’apertura di una CSE su base volontaria presuppone il consenso esplicito della persona interessata. Se la CSE viene aperta tramite un servizio di assistenza di una comunità, quest’ultima deve conservare il consenso per due anni dall’eliminazione della CSE e poterlo comprovare in qualsiasi momento. Se l’apertura avviene tramite il sistema d’informazione CSE, quest’ultimo verbalizza il consenso esplicito della persona interessata (cfr. art. 6).</p>
<div class="footnotes">
<p id="fn-d30764e2284"><sup><a href="#fnbck-d30764e2284">61</a></sup><sup></sup> <a href="https://fedlex.data.admin.ch/vocabulary/legal-taxonomy/10002" target="_blank" data-rs-uri="https://fedlex.data.admin.ch/eli/cc/63/837_843_843" data-rs="831.10" data-lang="it">RS <b>831.10</b></a></p>
<p id="fn-d30764e2304"><sup><a href="#fnbck-d30764e2304">62</a></sup><sup></sup> <a href="https://fedlex.data.admin.ch/vocabulary/legal-taxonomy/4903" target="_blank" data-rs-uri="https://fedlex.data.admin.ch/eli/cc/2002/441" data-rs="143.1" data-lang="it">RS <b>143.1</b></a></p>
<p id="fn-d30764e2321"><sup><a href="#fnbck-d30764e2321">63</a></sup><sup></sup> <a href="https://fedlex.data.admin.ch/vocabulary/legal-taxonomy/4851" target="_blank" data-rs-uri="https://fedlex.data.admin.ch/eli/cc/2007/758" data-rs="142.20" data-lang="it">RS <b>142.20</b></a></p>
<p id="fn-d30764e2333"><sup><a href="#fnbck-d30764e2333">64</a></sup><sup></sup> <a href="https://fedlex.data.admin.ch/vocabulary/legal-taxonomy/4852" target="_blank" data-rs-uri="https://fedlex.data.admin.ch/eli/cc/2007/759" data-rs="142.201" data-lang="it">RS <b>142.201</b></a></p>
<p id="fn-d30764e2377"><sup><a href="#fnbck-d30764e2377">65</a></sup><sup></sup> <a href="https://fedlex.data.admin.ch/vocabulary/legal-taxonomy/4878" target="_blank" data-rs-uri="https://fedlex.data.admin.ch/eli/cc/1999/358" data-rs="142.31" data-lang="it">RS <b>142.31</b></a></p>
<p id="fn-d30764e2418"><sup><a href="#fnbck-d30764e2418">66</a></sup><sup></sup> <a href="https://fedlex.data.admin.ch/vocabulary/legal-taxonomy/5677" target="_blank" data-rs-uri="https://fedlex.data.admin.ch/eli/cc/2007/861" data-rs="192.121" data-lang="it">RS <b>192.121</b></a></p>
<p id="fn-d30764e2473"><sup><a href="#fnbck-d30764e2473">67</a></sup><sup></sup> <a href="https://fedlex.data.admin.ch/vocabulary/legal-taxonomy/211" target="_blank" data-rs-uri="https://fedlex.data.admin.ch/eli/cc/2002/243" data-rs="0.142.112.681" data-lang="it">RS <b>0.142.112.681</b></a></p>
</div>
</div></article>
</div></section><section id="lvl_5/lvl_5.1/lvl_5.1.6"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_5.1.6">5.1.6 Sezione 6: Cambiamento di comunità</a>
</h3>
<div class="collapseable"><article id="art_23"><a name="a23"></a><h6 class="heading" role="heading">
<span class="display-icon"></span><span class="external-link-icon"></span><a href="#art_23">Art. 23</a>
</h6>
<div class="collapseable">
<p class="absatz man-space-before-4">Il titolare di una CSE ha il diritto di cambiare la comunità. Ciò può essere opportuno, per esempio, se si trasferisce in un Cantone nel quale è un’altra comunità a gestire le CSE. È previsto che il titolare possa effettuare il cambiamento di comunità direttamente tramite il sistema d’informazione CSE o farlo eseguire da un servizio di assistenza di una comunità. Tale cambiamento è gratuito.</p>
<p class="absatz man-space-before-4">L’indicazione della comunità che gestisce la CSE del titolare viene aggiornata automaticamente dal sistema d’informazione CSE nel registro CSE (cfr. art. 17 cpv. 2 lett. h n. 4).</p>
</div></article></div></section><section id="lvl_5/lvl_5.1/lvl_5.1.7"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_5.1.7">5.1.7 Sezione 7:Eliminazione della cartella sanitaria elettronica</a>
</h3>
<div class="collapseable"><article id="art_24"><a name="a24"></a><h6 class="heading" role="heading">
<span class="display-icon"></span><span class="external-link-icon"></span><a href="#art_24">Art. 24</a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Il titolare di una CSE può eliminare la propria CSE in qualsiasi momento nel sistema d’informazione CSE (<i>lett. a</i>).</p>
<p class="absatz man-space-before-4">La CSE può essere eliminata anche se il titolare ne fa richiesta a un servizio di assistenza della sua comunità (<i>lett. b</i>). In tal caso, la comunità elimina la CSE tramite il sistema d’informazione CSE e ha l’obbligo di conservare la richiesta del titolare per due anni.</p>
<p class="absatz man-space-before-4">Il diritto di eliminazione della CSE spetta anche al rappresentante, a condizione che ciò rientri nel suo mandato di rappresentanza. Se la persona interessata è un bambino, un adolescente sotto i 14 anni o una persona incapace di discernimento, il diritto di eliminazione della CSE è esercitato dal suo rappresentante legale sulla base della volontà presunta della persona rappresentata.</p>
<p class="absatz man-space-before-4">L’eliminazione della CSE viene iscritta nel registro CSE affinché, se la persona interessata cambia domicilio, non venga di nuovo avviata una procedura di apertura automatica con diritto di opposizione.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Inoltre, una CSE è eliminata automaticamente trascorsi due anni dal decesso del suo titolare o immediatamente alla cancellazione della sua iscrizione nel registro centrale degli assicurati tenuto dall’UCC.</p>
<p class="absatz man-space-before-4">La data del decesso di una persona è inserita nel suddetto registro su notifica delle autorità competenti. Tuttavia, dato che in casi eccezionali il decesso di una persona (soprattutto se avviene all’estero) può non essere noto, l’UCC provvede a cancellare, nel registro centrale degli assicurati, tutte le iscrizioni di persone trascorsi 140 anni dalla loro nascita.</p>
<p class="absatz man-space-before-4">Due anni dopo l’inserimento della data del decesso nel registro centrale degli assicurati o immediatamente alla cancellazione dell’iscrizione in tale registro, anche i relativi dati contenuti nel registro CSE vengono distrutti, ossia cancellati irreversibilmente (cfr. art. 17 cpv. 5). Questa operazione viene comunicata automaticamente al sistema d’informazione CSE (cfr. art.17 cpv. 3), dopodiché la CSE della persona interessata viene eliminata.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz man-space-before-4">In occasione dell’eliminazione di una CSE, la Confederazione ha l’obbligo di distruggere, ossia di cancellare irreversibilmente, tutti i dati della persona interessata contenuti nel sistema d’informazione CSE (cfr. art. 5 cpv. 3). L’obbligo di eliminazione non riguarda le cartelle cliniche registrate nei sistemi primari dei professionisti della salute e delle strutture sanitarie, che devono essere conservate per un periodo definito dal diritto cantonale applicabile.</p>
<p class="absatz man-space-before-4">L’eliminazione è verbalizzata nel sistema d’informazione CSE. Il termine per l’eliminazione dei relativi dati verbalizzati sarà stabilito dal Consiglio federale nel diritto esecutivo (cfr. art. 6).</p>
</div></article></div></section><section id="lvl_5/lvl_5.1/lvl_5.1.8"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_5.1.8">5.1.8 Sezione 8: Professionisti della salute e strutture sanitarie</a>
</h3>
<div class="collapseable">
<article id="art_25"><a name="a25"></a><h6 class="heading" role="heading">
<span class="display-icon"></span><span class="external-link-icon"></span><a href="#art_25">Art. 25 <span class="man-font-style-normal">Collegamento</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">I professionisti della salute civili e le strutture sanitarie civili possono essere tenuti a collegarsi al sistema d’informazione CSE in virtù di una legge federale o di disposizioni cantonali. Il presente disegno di legge (cfr. art. 45 e v. n. 5.2) estende l’obbligo di collegamento cui sono già assoggettati i fornitori di prestazioni secondo il diritto vigente a tutti i fornitori di prestazioni autorizzati a fatturare a carico dell’AOMS nonché a quelli che fatturano prestazioni all’assicurazione per l’invalidità, contro gli infortuni o militare. Inoltre, i professionisti della salute e le strutture sanitarie non soggetti a questo obbligo possono collegarsi volontariamente al sistema d’informazione CSE e, in tal caso, sono anch’essi tenuti a rispettare gli obblighi previsti dalla LCSE, per esempio l’obbligo di aderire a una comunità o di costituirne una (cfr. cpv. 2) o l’obbligo di registrare i dati rilevanti ai fini della cura nella CSE dei pazienti che ne dispongono una (cfr. art 14).</p>
<p class="absatz man-space-before-4">Il collegamento al sistema d’informazione CSE è effettivo, da un lato, quando il professionista della salute o la struttura sanitaria può consultare e registrare dati nella CSE. Ciò può avvenire tramite il portale di accesso o tramite un’interfaccia CSE, entrambi messi a disposizione dalla Confederazione. Nel secondo caso, il sistema primario del professionista della salute o della struttura sanitaria è tecnicamente collegato all’interfaccia CSE e lo scambio di dati tra il sistema d’informazione CSE e il sistema primario interessato avviene nella maggior parte dei casi in modo automatizzato. D’altro lato, il professionista della salute o la struttura sanitaria deve figurare nell’elenco dei professionisti della salute e delle strutture sanitarie (cfr. art. 27).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Affinché le comunità possano adempiere gli obblighi sanciti nella presente legge, tutti i professionisti della salute e le strutture sanitarie tenuti a collegarsi o che si sono collegati su base volontaria al sistema d’informazione CSE (cfr. cpv. 1) devono aderire a una comunità. I professionisti della salute e le strutture sanitarie possono anche costituire nuove comunità, che devono tuttavia essere autorizzate dal Cantone competente (cfr. art. 32).</p>
<p class="absatz man-space-before-4">In base al diritto federale, i professionisti della salute e le strutture sanitarie possono in linea di principio scegliere liberamente la comunità alla quale aderire. I Cantoni possono stabilire determinate prescrizioni al riguardo (cfr. art. 30 cpv. 2 e 3).</p>
</div></article><article id="art_26"><a name="a26"></a><h6 class="heading" role="heading">
<span class="display-icon"></span><span class="external-link-icon"></span><a href="#art_26">Art. 26 <span class="man-font-style-normal">Ausiliari</span></a>
</h6>
<div class="collapseable"><p class="absatz man-space-before-4">Per alleggerire il proprio carico di lavoro, i professionisti della salute e le strutture sanitarie possono fare capo ad ausiliari, che possono essere sia persone considerate professionisti della salute ai sensi della presente legge sia personale addetto al supporto amministrativo. Spetta ai professionisti della salute e alle strutture sanitarie designare i propri ausiliari. Gli ausiliari secondo la presente legge non vanno confusi con gli ausiliari secondo il diritto civile, in quanto nel caso della LCSE si tratta di figure definite da una legge speciale del diritto amministrativo.</p></div></article><article id="art_27"><a name="a27"></a><h6 class="heading" role="heading">
<span class="display-icon"></span><span class="external-link-icon"></span><a href="#art_27">Art. 27 <span class="man-font-style-normal">Iscrizione nell’elenco dei professionisti della salute e delle strutture sanitarie</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Affinché i titolari di una CSE possano assegnare i diritti d’accesso nel sistema d’informazione CSE, tutti i professionisti della salute e le strutture sanitarie devono essere iscritti nell’elenco dei professionisti della salute e delle strutture sanitarie. È dovere dei professionisti della salute e delle strutture sanitarie effettuare questa iscrizione che, insieme all’autenticazione (art. 10 cpv. 1), costituisce un presupposto indispensabile per poter consultare e registrare dati in una CSE.</p>
<p class="absatz man-space-before-4">L’elenco dei professionisti della salute e delle strutture sanitarie è organizzato gerarchicamente. Per ogni struttura sanitaria deve essere inserito almeno un professionista della salute. Tale regola si applica direttamente alle persone (fisiche) che sono considerate fornitori di prestazioni ai sensi della LAMal, della LAI, della LAINF o della LAM. In questo elenco, i professionisti della salute e gli ausiliari possono anche essere assegnati a più strutture sanitarie e ad altri professionisti della salute, a seconda che lavorino presso più strutture o per più professionisti della salute.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Questa disposizione conferisce al Consiglio federale la competenza di prevedere un obbligo di iscrizione nell’elenco dei professionisti della salute e delle strutture sanitarie, oltre che per le persone di cui al capoverso 1, anche per altri professionisti della salute e ausiliari che lavorano presso di loro o come loro dipendenti, ossia fornitori di prestazioni in possesso di un’autorizzazione come organizzazione o come struttura. Nel loro caso, occorrerà stabilire nel diritto esecutivo quali persone fisiche esercitanti nella struttura sotto la propria responsabilità professionale debbano essere iscritte nell’elenco. Inoltre, a un professionista della salute potranno essere attribuiti nell’elenco uno o più ausiliari. Questo consente, per esempio, di definire i reparti delle grandi cliniche o le strutture degli studi medici associati e quindi di rappresentare l’assetto organizzativo interno della struttura sanitaria.</p>
<p class="absatz man-space-before-4">Queste prescrizioni garantiscono una rappresentazione minima dell’assetto organizzativo interno di una struttura sanitaria nell’elenco dei professionisti della salute e delle strutture sanitarie, consentendo così ai titolari di una CSE di affinare i criteri per l’attribuzione dei diritti d’accesso.</p>
</div></article><article id="art_28"><a name="a28"></a><h6 class="heading" role="heading">
<span class="display-icon"></span><span class="external-link-icon"></span><a href="#art_28">Art. 28 <span class="man-font-style-normal">Trattamento dei dati da parte dei professionisti della salute per conto delle strutture sanitarie e da parte di ausiliari</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Spetta alla struttura sanitaria provvedere affinché i professionisti della salute che vi lavorano effettuino per suo conto i trattamenti di dati previsti dalla presente legge. Le strutture sanitarie possono garantire il rispetto di tale obbligo attribuendo correttamente alla struttura sanitaria i professionisti della salute che vi lavorano nell’elenco dei professionisti della salute e delle strutture sanitarie e informandoli sulle eventuali sanzioni in caso di infrazione alle disposizioni della presente legge e in particolare sulla punibilità della consultazione non autorizzata di una CSE (art. 41). Questa disposizione è necessaria perché il presente progetto assoggetta direttamente solo i fornitori di prestazioni secondo la LAMal, la LAI, la LAINF e la LAM nonché i professionisti della salute che si collegano al sistema d’informazione CSE su base volontaria, ma non le persone che hanno un rapporto d’impiego con una struttura sanitaria collegata.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Se un professionista della salute o una struttura sanitaria fa capo ad ausiliari, analogamente all’obbligo di cui al capoverso 1, deve provvedere affinché essi effettuino i trattamenti di dati per suo conto, ossia che tali ausiliari siano assegnati correttamente a esso o a essa nell’elenco dei professionisti della salute e delle strutture sanitarie e, in particolare, che siano informati sulle sanzioni previste dalla legge (v. commento al cpv. 1).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz man-space-before-4">Questa disposizione chiarisce che l’iscrizione nell’elenco dei professionisti della salute e delle strutture sanitarie è un presupposto indispensabile per poter effettuare i trattamenti di dati previsti dalla presente legge. Dato che tale elenco può essere consultato dai titolari di una CSE, la trasparenza riguardo a quali professionisti della salute e strutture sanitarie possono trattare dati nella CSE è assicurata.</p>
</div></article>
</div></section><section id="lvl_5/lvl_5.1/lvl_5.1.9"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_5.1.9">5.1.9 Sezione 9: Professionisti della salute militari e strutture sanitarie militari</a>
</h3>
<div class="collapseable"><article id="art_29"><a name="a29"></a><h6 class="heading" role="heading">
<span class="display-icon"></span><span class="external-link-icon"></span><a href="#art_29">Art. 29</a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Secondo questo capoverso l’Aggruppamento Difesa del DDPS è tenuto a collegare al sistema d’informazione CSE i professionisti della salute militari e le strutture sanitarie militari nonché i sistemi d’informazione militari ivi menzionati affinché sia possibile consultare la CSE di militari e persone soggette all’obbligo di leva, purché i titolari di una CSE abbiano assegnato i diritti d’accesso necessari.</p>
<p class="absatz man-space-before-4">La possibilità data ai professionisti della salute militari e alle strutture sanitarie militari di consultare una CSE torna utile sia all’esercito sia al titolare della CSE, in quanto consente, per esempio nel quadro del reclutamento, di consultare facilmente una radiografia che dimostra la non idoneità al servizio di una persona soggetta all’obbligo di leva. Inoltre, i titolari di una CSE beneficiano del fatto che anche nella vita civile possono disporre della documentazione relativa alle cure mediche prestate loro durante il periodo di servizio da un professionista della salute militare.</p>
<p class="absatz man-space-before-4">Le persone attive nella sanità militare, in particolare medici e infermieri, hanno l’obbligo di registrare sistematicamente i dati dei pazienti. Tali dati vengono archiviati elettronicamente nel sistema d’informazione medica dell’esercito (MEDISA) tenuto dall’Aggruppamento Difesa del DDPS (cfr. art. 25 seg. della legge federale del 3 ottobre 2008<sup><a href="#fn-d30764e2632" id="fnbck-d30764e2632">68</a></sup> sui sistemi d’informazione militari e su altri sistemi d’informazione nel DDPS [LSIM]). I dati sanitari sono trattati anche in altri sistemi d’informazione militari dell’esercito, in particolare nei sistemi d’informazione per la registrazione dei pazienti (ISPE), nel sistema d’informazione di medicina aeronautica (MEDIS FA) e nel sistema d’informazione e d’impiego del Servizio sanitario coordinato (SII-SSC) (art. 30 segg., 42 segg. e 72 segg. LSIM).</p>
<p class="absatz man-space-before-4">L’Aggruppamento Difesa del DDPS può escludere dal collegamento professionisti della salute militari e strutture sanitarie militari. Ciò è necessario in quanto bisogna tenere conto delle peculiarità della sanità militare, soprattutto in caso di missioni all’estero. Questi interessi vanno ponderati rispetto all’obiettivo perseguito di fare in modo che, in futuro, i titolari di una CSE dispongano di informazioni rilevanti ai fini della cura il più possibile complete. Spetta quindi al DDPS adottare le misure necessarie per il collegamento dei sistemi d’informazione militari al sistema d’informazione CSE ed emanare le opportune prescrizioni di servizio per l’utilizzo della CSE da parte dei professionisti della salute militari e delle strutture sanitarie militari.</p>
<p class="absatz man-space-before-4">Al Consiglio federale è attribuita la competenza di collegare al sistema d’informazione CSE altri sistemi d’informazione previsti nella LSIM. Si tiene così conto del fatto che, in futuro, altri sistemi d’informazione militari possano contenere dati rilevanti ai fini della cura che sarebbe opportuno trasferire nella CSE nell’interesse del titolare di una CSE o dei professionisti della salute e delle strutture sanitarie che si occupano delle cure successive. Occorre però impedire che i dati eventualmente tenuti nei sistemi d’informazione militari a scopi di profilazione secondo l’articolo 2<i>b</i> LSIM finiscano nella CSE.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Questa disposizione autorizza l’Aggruppamento Difesa del DDPS a escludere del tutto o in parte la registrazione in una CSE di dati rilevanti ai fini di una cura qualora sussistano interessi preponderanti dell’esercito legati alla sicurezza e al mantenimento del segreto. A tal fine, l’Aggruppamento Difesa del DDPS deve soppesare questi interessi rispetto a quelli del titolare di una CSE e dei professionisti della salute o delle strutture sanitarie che si occupano delle cure successive, a che la documentazione del paziente sia il più possibile completa. Se gli interessi dell’esercito legati alla sicurezza e al mantenimento del segreto prevalgono, l’Aggruppamento Difesa del DDPS può adottare le misure necessarie, per esempio, escludere la registrazione di dati rilevanti ai fini della cura dei militari appartenenti a determinate formazioni.</p>
<div class="footnotes"><p id="fn-d30764e2632"><sup><a href="#fnbck-d30764e2632">68</a></sup><sup></sup> <a href="https://fedlex.data.admin.ch/vocabulary/legal-taxonomy/7377" target="_blank" data-rs-uri="https://fedlex.data.admin.ch/eli/cc/2009/823" data-rs="510.91" data-lang="it">RS <b>510.91</b></a></p></div>
</div></article></div></section><section id="lvl_5/lvl_5.1/lvl_5.1.10"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_5.1.10">5.1.10 Sezione 10: Comunità</a>
</h3>
<div class="collapseable">
<article id="art_30"><a name="a30"></a><h6 class="heading" role="heading">
<span class="display-icon"></span><span class="external-link-icon"></span><a href="#art_30">Art. 30 <span class="man-font-style-normal">Composizione, finanziamento e adesione</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Secondo la definizione fornita in questo capoverso, la comunità è composta innanzitutto da professionisti della salute civili e strutture sanitarie civili, e costituisce così un raggruppamento di persone di diritto privato, analogamente alle comunità e alle comunità di riferimento ai sensi della LCIP vigente.</p>
<p class="absatz man-space-before-4">Tuttavia, la definizione di comunità e comunità di riferimento nella LCIP vigente si è rivelata poco adeguata nella pratica, dato che solo i professionisti della salute potevano affiliarvisi. In tale contesto, è stato necessario creare strutture aperte anche ad altri attori (soprattutto ai Cantoni). Questa disposizione stabilisce pertanto che, oltre ai professionisti della salute civili e alle strutture sanitarie civili, anche altri attori, primi tra tutti i Cantoni, le associazioni professionali, ma anche le aziende IT, possano partecipare direttamente a una comunità. Al riguardo, la LCSE deve rimanere il più aperta possibile, così da permettere a una comunità di adeguare la propria organizzazione anche all’eventuale mutare delle esigenze, coinvolgendo direttamente ulteriori attori.</p>
<p class="absatz man-space-before-4">Le comunità sono libere di riscuotere contributi di adesione per finanziare la loro attività.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Affinché i professionisti della salute e le strutture sanitarie, da un lato, e i titolari di una CSE, dall’altro, possano usufruire dei servizi delle comunità, l’offerta di queste ultime deve coprire l’intero territorio nazionale. Come si è visto, non tutte le comunità sono in grado di autofinanziarsi, per esempio tramite contributi dei professionisti della salute e delle strutture sanitarie ad esse affiliati. Nel quadro della chiara ripartizione dei compiti tra Confederazione e Cantoni, e al fine di assicurare il finanziamento della CSE, è fatto obbligo ai Cantoni di garantire la presenza di almeno una comunità sul proprio territorio.</p>
<p class="absatz man-space-before-4">I Cantoni sono liberi di scegliere la comunità di cui devono garantire la presenza. Nell’ambito dell’apertura automatica della CSE per la loro popolazione residente, essi designano una o più comunità incaricate di assistere i titolari di una CSE nel suo utilizzo.</p>
<p class="absatz man-space-before-4">Attualmente, i Cantoni sono coinvolti in misura diversa nelle comunità o comunità di riferimento. Essendo tenuti a garantire che una determinata comunità assista i titolari di una CSE sul proprio territorio e, in alcuni casi, ad assicurarne il finanziamento, i Cantoni devono poter imporre a professionisti della salute e strutture sanitarie l’obbligo di aderirvi. A tale scopo, sono inoltre liberi di costituire proprie comunità, tuttavia integrandovi nell’organizzazione i professionisti della salute e le strutture sanitarie, dal momento che questi devono imperativamente far parte di una comunità (cfr. cpv. 1).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz man-space-before-4">A un professionista della salute o a una struttura sanitaria che esercita la propria attività in più Cantoni e che soggiace all’obbligo di aderire a una determinata comunità non deve essere imposta, se del caso, l’adesione a più comunità. Questa disposizione prevede quindi che a tali professionisti della salute e strutture sanitarie si applichino solo le prescrizioni del Cantone sul cui territorio prestano la maggior parte delle cure. Se la situazione al riguardo non è chiara, i Cantoni interessati devono trovare un accordo.</p>
</div></article><article id="art_31"><a name="a31"></a><h6 class="heading" role="heading">
<span class="display-icon"></span><span class="external-link-icon"></span><a href="#art_31">Art. 31 <span class="man-font-style-normal">Compiti</span></a>
</h6>
<div class="collapseable">
<p class="absatz man-space-before-4">In aggiunta ai compiti menzionati in questo articolo, le comunità possono essere incaricate dai Cantoni a svolgere anche compiti che spettano a questi ultimi in virtù della presente legge. Per esempio, un Cantone potrebbe affidare a una comunità il compito di informare le persone interessate sulla procedura di apertura automatica con diritto di opposizione (cfr. art. 20 cpv. 2).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Le comunità assistono i titolari di una CSE nel suo utilizzo. Su loro richiesta, li aiutano a consultare, registrare e cancellare dati nella propria CSE, a impostare i diritti d’accesso o a designare un rappresentante (cfr. art. 11 cpv. 1–3 e 5).</p>
<p class="absatz man-space-before-4">Per svolgere queste attività, le comunità possono accedere ai dati necessari nel sistema d’informazione CSE (cfr. art. 15 cpv. 1), ma non possono addebitare alcun costo ai titolari di una CSE per il ricorso a tali servizi (cfr. art. 4).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Le comunità devono garantire ai titolari di una CSE un facile accesso ai servizi che mettono a loro disposizione (v. commento al cpv. 1), tra cui rientrano in particolare la consulenza individuale e altre prestazioni offerte dai servizi di assistenza in presenza o per telefono. Questa disposizione esige inoltre che i servizi di assistenza siano accessibili, per quanto possibile, a tutti i titolari di una CSE in tempi ragionevoli. Presso tali servizi, soprattutto i titolari di una CSE sprovvisti di un mezzo di autenticazione (cfr. art. 10 cpv. 1) possono far effettuare trattamenti di dati nella propria CSE, far impostare i diritti d’accesso o far designare un rappresentante (cfr. art. 11 cpv. 1–3 e 5).</p>
<p class="absatz man-space-before-4">La gestione di servizi di assistenza risponde anche alle esigenze particolari delle persone che, per esempio, a causa di una disabilità fisica o di una scarsa familiarità con le soluzioni digitali, non sono in grado di utilizzare autonomamente la CSE.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz man-space-before-4">I professionisti della salute e le strutture sanitarie devono poter utilizzare la CSE nel modo più semplice possibile. Per questo motivo, le comunità offrono loro formazioni, da un lato, per favorire un utilizzo efficiente della CSE e, dall’altro, per garantirne una gestione uniforme.</p>
<p class="absatz man-space-before-4">In caso di modifiche di legge che, per esempio, impongono l’obbligo di utilizzare un nuovo formato di scambio, le comunità sono tenute a informarne adeguatamente i professionisti della salute e le strutture sanitarie ad esse aderenti. In questo modo li aiutano ad adempiere il loro obbligo legale di gestire le CSE, facilitandone così il compito.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 4</p>
<p class="absatz man-space-before-4">Secondo questa disposizione, le comunità possono assistere i professionisti della salute e le strutture sanitarie in altri compiti previsti dal presente disegno di legge, per esempio nel collegamento al sistema d’informazione CSE (cfr. art. 25 cpv. 1 e gli obblighi di collegamento secondo la LAMal, la LAI, la LAINF e la LAM). A tal fine, possono aggiornare l’elenco dei professionisti della salute e delle strutture sanitarie ed effettuare il collegamento con un mezzo di autenticazione. Non sono tuttavia tenute a offrire questi servizi ai professionisti della salute e alle strutture sanitarie.</p>
<p class="absatz man-space-before-4">Per svolgere queste attività, le comunità possono accedere all’elenco dei professionisti della salute e delle strutture sanitarie e, con il consenso del professionista della salute o della struttura sanitaria in questione, trattare i relativi dati (cfr. art. 15 cpv. 2).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 5</p>
<p class="absatz man-space-before-4">Se una comunità constata che un professionista della salute o una struttura sanitaria a essa aderente infrange gravemente o ripetutamente una prescrizione della presente legge, per esempio non rispetta l’obbligo di registrare i dati rilevanti ai fini della cura (cfr. art. 14 cpv. 1) o non adempie le prescrizioni tecniche relative alla comunicazione con il sistema d’informazione CSE (cfr. art. 7), lo notifica all’autorità competente per la vigilanza sui professionisti della salute e sulle strutture sanitarie, affinché quest’ultima possa avviare gli accertamenti necessari e adottare eventuali misure (cfr. art. 36 cpv. 1 e 2).</p>
</div></article><article id="art_32"><a name="a32"></a><h6 class="heading" role="heading">
<span class="display-icon"></span><span class="external-link-icon"></span><a href="#art_32">Art. 32 <span class="man-font-style-normal">Autorizzazione</span></a>
</h6>
<div class="collapseable">
<p class="absatz man-space-before-4">In base al diritto vigente, le comunità devono essere certificate per poter partecipare allo scambio di dati intercomunitario nell’ambito dell’attuale CIP. Con il presente disegno di legge e la conseguente centralizzazione dell’infrastruttura tecnica nel sistema d’informazione CSE, alcuni requisiti fondamentali finora applicati alle comunità, come quelli relativi all’infrastruttura tecnica e all’interoperabilità, vengono meno. Nel quadro di tale centralizzazione, la procedura di certificazione specifica per la CIP risulta obsoleta ed è sostituita da una procedura di autorizzazione, la quale permette di garantire che le comunità rispettino i requisiti organizzativi e tecnici minimi richiesti. Si pensi in particolare ai processi volti a garantire il rispetto dei requisiti in materia di protezione e sicurezza dei dati da parte dei professionisti della salute e delle strutture sanitarie ad esse aderenti e collegati alla CSE.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Per svolgere le loro attività, le comunità devono aver prima ottenuto un’apposita autorizzazione (cfr. art. 31).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">L’autorizzazione è rilasciata dai Cantoni. Il criterio determinante per stabilire il Cantone competente è la sede della comunità. Secondo l’articolo 36, i Cantoni sono tenuti a istituire un servizio competente per la vigilanza e quindi anche per l’autorizzazione delle comunità, e a disciplinare la relativa procedura.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz man-space-before-4">Il Consiglio federale disciplinerà nel diritto esecutivo i requisiti che dovranno adempiere le comunità, in particolare per quanto concerne la protezione e sicurezza dei dati. In tale contesto, sarà anche necessario esaminare i processi per la formazione dei professionisti della salute e delle strutture sanitarie nonché la loro amministrazione, i processi per il supporto ai titolari di una CSE e il rispetto delle prescrizioni per i servizi di assistenza.</p>
<p class="absatz man-space-before-4">Il Consiglio federale può inoltre designare un servizio dal quale le comunità devono ottenere una perizia sul rispetto dei requisiti menzionati sopra. Tale servizio elabora un piano di verifica ai fini di tale perizia, sulla base del quale procede alla verifica delle comunità. La verifica può svolgersi, per esempio, tramite visite in loco, audit o scambi per iscritto. A tal fine, il servizio designato può anche avvalersi delle conoscenze specialistiche di altri servizi competenti, come eHealth Suisse (conoscenze specialistiche sui processi e sugli aspetti tecnici) o l’UFCS (conoscenze specialistiche soprattutto sulla sicurezza delle informazioni e dei dati). Quest’ultimo lo sostiene anche su aspetti relativi ai requisiti di protezione più rigorosi che le comunità devono rispettare e sui quali devono formare i professionisti della salute e le strutture sanitarie ad esse aderenti. Tali aspetti riguardano, per esempio, la configurazione sicura dei terminali, l’aggiornamento dei software anti-malware, i sistemi di protezione delle reti o ancora la gestione restrittiva dei diritti di amministratore.</p>
</div></article><article id="art_33"><a name="a33"></a><h6 class="heading" role="heading">
<span class="display-icon"></span><span class="external-link-icon"></span><a href="#art_33">Art. 33 <span class="man-font-style-normal">Scioglimento</span></a>
</h6>
<div class="collapseable">
<p class="absatz man-space-before-4">Questa disposizione conferisce al Consiglio federale la competenza di disciplinare i diritti e gli obblighi degli attori coinvolti in caso di scioglimento di una comunità. Poiché i professionisti della salute civili e le strutture sanitarie civili devono costituire una comunità o aderire a una comunità esistente secondo l’articolo 25 capoverso 2, in caso di cessazione dell’attività di una comunità occorre prevedere norme che disciplinino il seguito. Si tratta in particolare di definire il termine entro il quale i professionisti della salute e le strutture sanitarie devono aderire a un’altra comunità o costituirne una nuova.</p>
<p class="absatz man-space-before-4">In caso di scioglimento di una comunità, i titolari di una CSE non disporrebbero più, almeno temporaneamente, di un servizio di assistenza per le questioni inerenti alla CSE. In tal caso, occorre prevedere che queste persone possano rivolgersi di persona al servizio di assistenza di un’altra comunità o contattarlo in altro modo qualora necessitino di supporto nell’utilizzo della CSE. La presa di contatto potrebbe essere considerata come un passaggio a questa comunità (cfr. art. 23).</p>
</div></article>
</div></section><section id="lvl_5/lvl_5.1/lvl_5.1.11"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_5.1.11">5.1.11 Sezione 11: Compiti della Confederazione</a>
</h3>
<div class="collapseable">
<p class="absatzvor man-space-before-8">Oltre ai compiti elencati in questa sezione, alla Confederazione spettano anche:</p>
<dl class="man-space-after-0">
<dt class="man-space-before-4">− </dt>
<dd class="man-space-before-4">la gestione del sistema d’informazione CSE (art. 5);</dd>
<dt class="man-space-before-4">− </dt>
<dd class="man-space-before-4">le rettifiche dei dati necessarie a garantire il corretto funzionamento del sistema d’informazione CSE (art. 8 e 5);</dd>
<dt class="man-space-before-4">− </dt>
<dd class="man-space-before-4">il finanziamento della messa in funzione e dell’ulteriore sviluppo del sistema d’informazione CSE (art. 9 cpv. 1);</dd>
<dt class="man-space-before-4">− </dt>
<dd class="man-space-before-4">l’autorizzazione di applicazioni sanitarie digitali (art. 16);</dd>
<dt class="man-space-before-4">− </dt>
<dd class="man-space-before-4">la tenuta del registro CSE (art. 17);</dd>
<dt class="man-space-before-4">− </dt>
<dd class="man-space-before-4">la generazione del numero d’identificazione (art. 19);</dd>
<dt class="man-space-before-4">− </dt>
<dd class="man-space-before-4">il collegamento dei professionisti della salute militari, delle strutture sanitarie militari e dei sistemi d’informazione militari al sistema d’informazione CSE (art. 29);</dd>
<dt class="man-space-before-4">− </dt>
<dd class="man-space-before-4">la vigilanza sugli stabilimenti di cura balneare (art. 36 cpv. 1);</dd>
<dt class="man-space-before-4">− </dt>
<dd class="man-space-before-4">l’informazione su procedimenti amministrativi o penali nei confronti di professionisti della salute, strutture sanitarie o comunità (art. 40 cpv. 1);</dd>
<dt class="man-space-before-4">− </dt>
<dd class="man-space-before-4">il finanziamento dei costi per la migrazione di dati della CIP al sistema d’informazione CSE (art. 46 cpv. 4);</dd>
<dt class="man-space-before-4">− </dt>
<dd class="man-space-before-4">il finanziamento dei costi per l’informazione relativa al primo svolgimento della procedura di apertura automatica con diritto di opposizione (art. 46 cpv. 9).</dd>
</dl>
<article id="art_34"><a name="a34"></a><h6 class="heading" role="heading">
<span class="display-icon"></span><span class="external-link-icon"></span><a href="#art_34">Art. 34 <span class="man-font-style-normal">Informazione</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1 e 2</p>
<p class="absatz man-space-before-4">Queste disposizioni corrispondono all’articolo 15 della LCIP vigente.</p>
<p class="absatz man-space-before-4">In linea di principio, spetta ai Cantoni informare adeguatamente la popolazione, i professionisti della salute e gli altri ambienti interessati. La Confederazione coordina queste attività e, in via sussidiaria, fornisce informazioni generali sul contenuto della CSE e sulle sue implicazioni per la popolazione, per esempio nel quadro di campagne, attraverso pagine Internet ufficiali nonché in cooperazione con eHealth Suisse. Sulla base di queste informazioni – riguardanti per esempio offerte specifiche o possibilità di accesso alla CSE – vengono messe a disposizione basi decisionali e opzioni pratiche per l’utilizzo della CSE. Per garantire informazioni coerenti e un processo armonizzato, questa disposizione prevede esplicitamente che la Confederazione coordini le sue attività d’informazione con quelle dei Cantoni.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz man-space-before-4">Per garantire un’informazione uniforme alla popolazione nel quadro dell’apertura automatica di una CSE, la Confederazione fornisce ai Cantoni materiale informativo e documenti come modelli, opuscoli ecc. Il materiale contiene in particolare le informazioni che i Cantoni devono necessariamente fornire alle persone interessate (cfr. art. 20 cpv. 2).</p>
</div></article><article id="art_35"><a name="a35"></a><h6 class="heading" role="heading">
<span class="display-icon"></span><span class="external-link-icon"></span><a href="#art_35">Art. 35 <span class="man-font-style-normal">Valutazione</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Il mandato di cui all’articolo 170 Cost., in base al quale l’efficacia dei provvedimenti della Confederazione dev’essere verificata, concerne in primo luogo l’Assemblea federale, ma indirettamente anche l’Amministrazione. Conformemente a tale disposizione, questo capoverso stabilisce che il DFI provvede affinché l’adeguatezza e l’efficacia delle misure adottate in virtù della presente legge siano valutate periodicamente, senza tuttavia specificare se è lo stesso DFI a svolgere la valutazione o se delegherà questo compito a terzi. La verifica dell’adeguatezza e dell’efficacia deve stabilire scientificamente, con un onere proporzionato, se e fino a che punto determinate misure producano i risultati attesi e in che misura gli obiettivi perseguiti dalla legge siano raggiunti. Nel presente contesto, si tratta di valutare in che modo le misure previste dalla presente legge (in particolare la possibilità di opporsi all’apertura automatica, l’obbligo di collegamento di tutti i fornitori di prestazioni secondo la LAMal, la LAI, la LAINF e la LAM nonché la gestione del sistema d’informazione CSE da parte della Confederazione) permetteranno di migliorare la qualità dei processi di cura, la sicurezza dei pazienti e l’efficienza del sistema sanitario.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Sulla base della valutazione effettuata, il DFI riferisce al Consiglio federale sui risultati che ne sono scaturiti e, se tale valutazione giunge alla conclusione che occorrono ulteriori (o altre) misure, gli sottopone proposte per il seguito dei lavori. In questo modo, il Consiglio federale adempie i suoi obblighi nei confronti dell’Assemblea federale per quanto riguarda la verifica dell’efficacia.</p>
</div></article>
</div></section><section id="lvl_5/lvl_5.1/lvl_5.1.12"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_5.1.12">5.1.12 Sezione 12: Vigilanza</a>
</h3>
<div class="collapseable">
<article id="art_36"><a name="a36"></a><h6 class="heading" role="heading">
<span class="display-icon"></span><span class="external-link-icon"></span><a href="#art_36">Art. 36 <span class="man-font-style-normal">Competenze</span></a>
</h6>
<div class="collapseable">
<p class="absatz man-space-before-4">Questo articolo disciplina la vigilanza sui professionisti della salute civili e sulle strutture sanitarie civili nonché sulle comunità, ma non quella sui professionisti della salute militari e sulle strutture sanitarie militari. Su questi attori devono infatti vigilare le autorità militari competenti conformemente alle disposizioni di leggi speciali.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">In virtù della competenza in materia di assistenza sanitaria attribuita loro dalla Costituzione, i Cantoni sono competenti per la vigilanza ai sensi della presente legge e, di conseguenza, anche per il perseguimento delle infrazioni alla stessa. Questa disposizione si basa su quelle contenute nelle diverse leggi sulle assicurazioni sociali, in particolare nella LAMal, secondo cui i Cantoni hanno fondamentalmente anche il compito di vigilare sui fornitori di prestazioni. L’attività di vigilanza riguarda anche i professionisti della salute civili, le strutture sanitarie civili e le comunità.</p>
<p class="absatz man-space-before-4">I Cantoni devono designare un servizio competente per la vigilanza (cfr. cpv. 4). Nella pratica, tale servizio potrebbe spesso coincidere con quello competente per la vigilanza ai sensi della LAMal, per esempio l’ufficio sanitario cantonale. Per svolgere il loro compito di vigilanza, i Cantoni possono quindi fare capo a strutture esistenti. In questo modo si garantisce che l’autorità di vigilanza disponga delle conoscenze specialistiche necessarie per adempierlo e, all’occorrenza, per infliggere sanzioni amministrative. I Cantoni sono inoltre tenuti a disciplinare la procedura cantonale di vigilanza, che potrebbe a sua volta allinearsi alle norme vigenti. Questa disposizione non si applica agli stabilimenti di cura balneare (fornitori di prestazioni di cui all’art. 35 cpv. 2 lett. l LAMal): analogamente a quanto stabilito nella LAMal, spetta al DFI vigilare su questi fornitori di prestazioni e verificare se adempiono l’obbligo di collegamento.</p>
<p class="absatz man-space-before-4">Le infrazioni alla presente legge vanno punite principalmente con sanzioni amministrative e non secondo il diritto penale (cfr. art. 38). L’attività di vigilanza comprende il controllo del rispetto di tutte le disposizioni della legge dal momento che, secondo l’articolo 38 capoverso 1, sia le infrazioni all’obbligo di collegamento sancito da una legge speciale (lett. a) sia il mancato rispetto di prescrizioni della LCSE e di sue disposizioni di esecuzione (lett. b) vanno punite con sanzioni amministrative (v. commento all’art. 38).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Il criterio determinante per stabilire quale Cantone sia competente in un caso specifico per la vigilanza su un professionista della salute civile o su una struttura sanitaria civile è il luogo in cui viene prestata la cura. In quasi tutti i casi, tale luogo può quindi essere attribuito a un Cantone.</p>
<p class="absatz man-space-before-4">La vigilanza comprende anche attività di professionisti della salute e strutture sanitarie non correlate a un rapporto di cura concreto. Si pensi per esempio all’eventuale obbligo imposto da un Cantone ai professionisti della salute e alle strutture sanitarie di aderire a una determinata comunità (cfr. art. 30 cpv. 2 e 3) oppure all’obbligo di iscriversi nell’elenco dei professionisti della salute e delle strutture sanitarie (cfr. art. 27). Inoltre, il diritto esecutivo può definire ulteriori obblighi, come quello di rispettare gli standard tecnici che saranno prescritti dal Consiglio federale (cfr. art. 7). Per stabilire la competenza in materia è determinante il Cantone nel quale il professionista della salute o la struttura sanitaria presta la maggior parte delle cure. Eventuali questioni eccezionali riguardanti la competenza dovranno essere chiarite dai Cantoni coinvolti che, in tal caso, saranno tenuti a prestarsi reciprocamente assistenza amministrativa (cfr. art. 37).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz man-space-before-4">La vigilanza su una comunità spetta al Cantone in cui la comunità ha sede. Questa norma si basa sul principio di territorialità noto nel diritto penale e anche nel presente disegno rappresenta una soluzione adeguata in quanto consente di disciplinare in modo chiaro la questione della competenza.</p>
<p class="absatz man-space-before-4">Dato che le comunità possono generalmente svolgere la loro attività in più Cantoni, i servizi competenti per la vigilanza sono tenuti a prestarsi reciprocamente assistenza amministrativa, affinché il servizio competente per la vigilanza nel caso concreto disponga di tutte le informazioni necessarie per adempiere il proprio compito (cfr. art. 37).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 4</p>
<p class="absatz man-space-before-4">I Cantoni devono designare un servizio competente per la vigilanza sui professionisti della salute civili, sulle strutture sanitarie civili (ad eccezione degli stabilimenti di cura balneare) e sulle comunità (v. commento al cpv. 1).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 5</p>
<p class="absatz man-space-before-4">Affinché i servizi competenti per la vigilanza possano verificare in modo efficiente se i professionisti della salute e le strutture sanitarie soggetti all’obbligo di collegarsi al sistema d’informazione CSE in virtù di una legge speciale adempiano tale obbligo, la presente legge garantisce loro l’accesso all’elenco dei professionisti della salute e delle strutture sanitarie.</p>
</div></article><article id="art_37"><a name="a37"></a><h6 class="heading" role="heading">
<span class="display-icon"></span><span class="external-link-icon"></span><a href="#art_37">Art. 37 <span class="man-font-style-normal">Assistenza amministrativa</span></a>
</h6>
<div class="collapseable"><p class="absatz man-space-before-4">I servizi competenti per la vigilanza e l’autorizzazione devono potersi scambiare tutte le informazioni che ricevono o che hanno utilizzato nell’ambito delle loro attività di vigilanza. La presente disposizione prevede pertanto che essi si trasmettano reciprocamente, su richiesta, tutte le informazioni di cui necessitano per una determinata procedura. Le informazioni fornite possono essere utilizzate esclusivamente per tale scopo. La disposizione prevede esplicitamente che possano essere comunicati dati concernenti perseguimenti e sanzioni amministrativi e penali nonché dati relativi a segreti professionali, d’affari e di fabbricazione. Tale precisazione è necessaria poiché, in alcuni casi, le informazioni fornite da un’autorità di vigilanza a un’altra possono contenere dati di questo tipo (p. es. sanzioni già comminate o codici software protetti da diritto d’autore).</p></div></article>
</div></section><section id="lvl_5/lvl_5.1/lvl_5.1.13"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_5.1.13">5.1.13 Sezione 13: Sanzioni amministrative</a>
</h3>
<div class="collapseable">
<article id="art_38"><a name="a38"></a><h6 class="heading" role="heading">
<span class="display-icon"></span><span class="external-link-icon"></span><a href="#art_38">Art. 38 <span class="man-font-style-normal">Infrazioni</span></a>
</h6>
<div class="collapseable">
<p class="absatz man-space-before-4">Questa disposizione conferisce alle autorità di vigilanza la competenza di adottare le misure amministrative necessarie qualora un professionista della salute civile, una struttura sanitaria civile o una comunità non rispetti un obbligo sancito dalla presente legge, incluse le sue disposizioni di esecuzione. Le sanzioni amministrative in caso di infrazioni vanno distinte dalla disposizione penale di cui all’articolo 41.</p>
<p class="absatz man-space-before-4">A differenza del diritto penale, il cui scopo è punire un comportamento colpevole e illegale e sortire un effetto preventivo generale e specifico, le sanzioni amministrative mirano a tutelare l’interesse pubblico – ossia in questo caso il corretto funzionamento della CSE – e a prevenire future infrazioni. In linea di principio, tali sanzioni possono essere comminate indipendentemente dalla colpa. Tuttavia, l’articolo 38 distingue tra infrazioni commesse intenzionalmente (cpv. 1) e infrazioni commesse per negligenza o casi di lieve entità (cpv. 2). Se un professionista della salute, una struttura sanitaria o una comunità non infrange la LCSE né intenzionalmente né per negligenza, in altre parole se non sussiste un comportamento intenzionale o negligente, l’infrazione non è punita. Si dovrebbe trattare comunque di casi estremamente rari, poiché questa disposizione punisce infrazioni a norme giuridiche esplicite che i destinatari devono conoscere.</p>
<p class="absatz man-space-before-4">Questo articolo non contempla le infrazioni a eventuali disposizioni cantonali completive della LCSE; l’applicazione di tali disposizioni e delle sanzioni ivi previste è disciplinata dal diritto cantonale.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Secondo la <i>lettera a</i>, possono essere sanzionati i professionisti della salute e le strutture sanitarie che non adempiono l’obbligo o la condizione di collegarsi al sistema d’informazione CSE previsto dalle disposizioni di diritto delle assicurazioni sociali citati. Questa disposizione è lo strumento principale di cui dispongono le autorità di vigilanza per far rispettare l’obbligo di collegamento affinché la CSE possa sviluppare appieno il suo potenziale; a tale scopo è indispensabile che la CSE sia utilizzata possibilmente da tutti i professionisti della salute e tutte le strutture sanitarie coinvolti nel processo di cura.</p>
<p class="absatz man-space-before-4">Secondo la <i>lettera b</i>, sono punibili con sanzioni amministrative anche i professionisti della salute, le strutture sanitarie e le comunità che infrangono la presente legge o le sue disposizioni di esecuzione. Si tratta in particolare della violazione dei seguenti obblighi di legge spettanti ai professionisti della salute e alle strutture sanitarie:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">rispettare le prescrizioni tecniche (art. 7);</dd>
<dt class="man-space-before-4">– </dt>
<dd class="man-space-before-4">rettificare dati (art. 8 cpv. 1 lett. c, 2 e 3);</dd>
<dt class="man-space-before-4">– </dt>
<dd class="man-space-before-4">non registrare dati se il titolare di una CSE ha esplicitamente indicato di non farlo (art. 11 cpv. 4 e 14 cpv. 1);</dd>
<dt class="man-space-before-4">– </dt>
<dd class="man-space-before-4">informare sull’avvenuto accesso di emergenza (art. 13 cpv. 3);</dd>
<dt class="man-space-before-4">– </dt>
<dd class="man-space-before-4">registrare dati rilevanti ai fini della cura nella CSE (art. 14 cpv. 1);</dd>
<dt class="man-space-before-4">– </dt>
<dd class="man-space-before-4">aderire a una comunità o costituirne una (art. 25 cpv. 2);</dd>
<dt class="man-space-before-4">– </dt>
<dd class="man-space-before-4">iscriversi nell’elenco dei professionisti della salute e delle strutture sanitarie (art. 27);</dd>
<dt class="man-space-before-4">– </dt>
<dd class="man-space-before-4">garantire che i professionisti della salute e gli ausiliari cui fanno capo effettuino i trattamenti di dati per loro conto (art. 28).</dd>
</dl>
<p class="absatz man-space-before-4">Si tratta anche della violazione degli obblighi di legge spettanti alle comunità, in particolare dei seguenti obblighi:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">stabilire quali collaboratori hanno accesso ai dati di cui all’articolo 5 capoverso 3 (art. 15 cpv. 3);</dd>
<dt class="man-space-before-4">– </dt>
<dd class="man-space-before-4">aprire una CSE (art. 22 cpv. 3);</dd>
<dt class="man-space-before-4">– </dt>
<dd class="man-space-before-4">cambiare comunità (art. 23);</dd>
<dt class="man-space-before-4">– </dt>
<dd class="man-space-before-4">eliminare una CSE (art. 24 cpv. 1 lett. b);</dd>
<dt class="man-space-before-4">– </dt>
<dd class="man-space-before-4">rettificare dati (art. 8 cpv. 1 lett. b), effettuare trattamenti di dati (art. 11 cpv. 1), impostare i diritti d’accesso (art. 11 cpv. 2 e 3) e designare un rappresentante (art. 11 cpv. 5) su incarico e a supporto dei titolari di una CSE (art. 31 cpv. 1);</dd>
<dt class="man-space-before-4">– </dt>
<dd class="man-space-before-4">fornire ai titolari di una CSE un facile accesso a servizi di consulenza e di assistenza in presenza e per telefono (art. 31 cpv. 2);</dd>
<dt class="man-space-before-4">– </dt>
<dd class="man-space-before-4">formare e informare i professionisti della salute e le strutture sanitarie ad esse aderenti sulle novità legislative (art. 31 cpv. 3);</dd>
<dt class="man-space-before-4">– </dt>
<dd class="man-space-before-4">notificare infrazioni alle prescrizioni della presente legge (art. 31 cpv. 5).</dd>
</dl>
<p class="absatz man-space-before-4">Le infrazioni di cui alle lettere a e b devono essere intenzionali; quelle commesse per negligenza sono punite secondo il capoverso 2.</p>
<p class="absatz man-space-before-4">Le infrazioni possono essere sanzionate con un importo fino a 10 000 franchi. L’ammontare esatto della sanzione è stabilito dall’autorità di vigilanza.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Nei casi gravi, la sanzione pecuniaria inflitta al professionista della salute, alla struttura sanitaria o alla comunità che ha commesso l’infrazione può arrivare fino a 100 000 franchi. Si configura un caso grave quando la condotta illecita mette seriamente in pericolo la sicurezza della CSE o quando si infrangono ripetutamente o sistematicamente le pertinenti disposizioni della LCSE. Anche gravi violazioni di obblighi, ossia quando non si rispettano i fondamentali obblighi di diligenza, possono costituire un caso grave – si pensi per esempio a un ospedale che si rifiuta di collegare determinate cliniche al sistema d’informazione CSE o a professionisti della salute che sistematicamente non registrano dati nella CSE. Lo stesso vale per le infrazioni commesse da persone che ricoprono posizioni dirigenziali con grandi responsabilità, o per le infrazioni che comportano gravi conseguenze.</p>
<p class="absatz man-space-before-4">Diversamente, nei casi di lieve entità o di infrazioni commesse per negligenza, le autorità di vigilanza hanno la possibilità di pronunciare un semplice ammonimento o di prescindere dal procedimento, per esempio quando un professionista della salute o una struttura sanitaria dimentica di registrare dati in una CSE ma in generale la gestisce in modo esemplare.</p>
<p class="absatz man-space-before-4">Spetta all’autorità di vigilanza competente decidere, caso per caso e nei limiti del suo potere d’apprezzamento, se e come punire un’infrazione.</p>
</div></article><article id="art_39"><a name="a39"></a><h6 class="heading" role="heading">
<span class="display-icon"></span><span class="external-link-icon"></span><a href="#art_39">Art. 39 <span class="man-font-style-normal">Prescrizione</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Il termine di prescrizione relativo è di due anni a decorrere dalla data in cui l’autorità di vigilanza ha avuto conoscenza dei fatti contestati. Le autorità di vigilanza sono pertanto tenute ad avviare i procedimenti il più rapidamente possibile affinché venga fatta chiarezza sull’accaduto entro un termine utile per tutte le parti coinvolte.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">I procedimenti complessi vanno spesso per le lunghe, con il rischio che scatti la prescrizione di cui al capoverso 1. Per evitare che ciò accada, questa disposizione prevede che ogni atto d’inchiesta o processuale intrapreso dall’autorità di vigilanza, dall’autorità di perseguimento penale o da un giudice interrompa il decorso della prescrizione.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz man-space-before-4">Il perseguimento si prescrive in via assoluta dieci anni dopo i fatti contestati. Questo termine non può essere interrotto dagli atti d’inchiesta o processuali di cui al capoverso 2. Ciò significa che un procedimento deve essere concluso entro dieci anni.</p>
</div></article><article id="art_40"><a name="a40"></a><h6 class="heading" role="heading">
<span class="display-icon"></span><span class="external-link-icon"></span><a href="#art_40">Art. 40 <span class="man-font-style-normal">Rilascio e pubblicazione di informazioni su procedimenti amministrativi o penali</span></a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">I dati concernenti procedimenti o sanzioni amministrativi e penali rientrano tra i dati personali degni di particolare protezione (art. 5 lett. c n. 5 LPD). Affinché le autorità competenti possano fornire informazioni al riguardo è necessaria una base legale formale. Inoltre, prima di fornire informazioni su sanzioni amministrative o penali occorre ponderare gli interessi in gioco. Le informazioni possono essere comunicate a terzi solo se l’interesse a fornirle prevale sugli interessi pubblici o privati che vi si oppongono. In generale, la comunicazione è giustificata quando, per esempio, una struttura sanitaria finanziata prevalentemente con fondi pubblici non rispetta le prescrizioni della LCSE. Per contro, non sussistono motivazioni sufficienti per divulgare informazioni su uno studio medico che abbia inavvertitamente omesso di registrare alcuni dati nella CSE. L’autorità competente deve ponderare in ogni singolo caso i motivi che depongono a favore o contro la comunicazione di informazioni.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Le informazioni sensibili relative a sanzioni amministrative o penali devono essere rese pubbliche solo in via eccezionale, qualora sussista un interesse pubblico, per esempio quando ciò serve a combattere abusi e frodi. Si pensi per esempio a persone che tentano di manipolare o utilizzare il sistema d’informazione CSE a proprio vantaggio. In questi casi è importante informare la collettività sul potenziale pericolo in modo da ridurre al minimo il rischio di danni.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz man-space-before-4">La pubblicazione di decisioni anonimizzate non richiede una ponderazione degli interessi ai sensi del capoverso 2, in quanto non contengono dati degni di particolare protezione secondo la LPD.</p>
</div></article>
</div></section><section id="lvl_5/lvl_5.1/lvl_5.1.14"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_5.1.14">5.1.14 Sezione 14: Disposizione penale</a>
</h3>
<div class="collapseable">
<p class="absatzvor man-space-before-8">L’importo della multa definita nell’articolo 41 è calcolato in base alle regole generali del Codice penale<sup><a href="#fn-d30764e3068" id="fnbck-d30764e3068">69</a></sup> (CP). Il limite massimo è stato stabilito tramite un confronto incrociato con altre norme del diritto penale accessorio. È inoltre opportuno ricordare che una multa superiore a 5000 franchi comporta l’iscrizione nel casellario giudiziale (cfr. art. 18 cpv. 1 lett. c n. 3 della legge del 17 giugno 2016<sup><a href="#fn-d30764e3080" id="fnbck-d30764e3080">70</a></sup> sul casellario giudiziale). La legge federale del 22 marzo 1974<sup><a href="#fn-d30764e3092" id="fnbck-d30764e3092">71</a></sup> sul diritto penale amministrativo (DPA) – fatti salvi gli articoli 6 e 7 (cfr. art. 42) – non è applicabile.</p>
<article id="art_41"><a name="a41"></a><h6 class="heading" role="heading">
<span class="display-icon"></span><span class="external-link-icon"></span><a href="#art_41">Art. 41 <span class="man-font-style-normal">Consultazione non autorizzata della cartella sanitaria elettronica</span></a>
</h6>
<div class="collapseable">
<p class="absatz man-space-before-4">Consultare una CSE o memorizzare i suoi dati nei sistemi d’informazione di uno studio medico o di una clinica senza averne diritto è punibile. Questa disposizione penale verte in particolare sulla consultazione non autorizzata di una CSE da parte di un professionista della salute o una struttura sanitaria, senza l’apposito consenso della persona interessata, oppure in casi che non costituiscono un’emergenza medica (cosiddetto accesso per emergenze fittizie). Inoltre, si applica a tutte le altre consultazioni effettuate senza autorizzazione o senza il consenso del titolare di una CSE. Ciò può riguardare anche i collaboratori di comunità che accedono a una CSE senza un apposito incarico da parte del titolare.</p>
<p class="absatz man-space-before-4">La pena consiste in una multa sino a 100 000 franchi. La differenza rispetto all’articolo 106 capoverso 1 CP, che prevede una multa massima di 10 000 franchi, è giustificata dal fatto che solo un tale inasprimento delle pene può prevenire efficacemente eventuali abusi. Tuttavia, se il CP prevede una pena più severa, si applica la relativa disposizione del CP (p. es. nel caso di un attacco hacker che costituisce un accesso indebito a un sistema per l’elaborazione di dati, cfr. art. 143<sup>bis</sup> CP).</p>
</div></article><article id="art_42"><a name="a42"></a><h6 class="heading" role="heading">
<span class="display-icon"></span><span class="external-link-icon"></span><a href="#art_42">Art. 42 <span class="man-font-style-normal">Applicabilità del diritto penale amministrativo</span></a>
</h6>
<div class="collapseable"><p class="absatz man-space-before-4">Questa disposizione dichiara applicabili gli articoli 6 e 7 DPA. Un rinvio esplicito è necessario, visto che la DPA non è in linea di principio applicabile alla fattispecie. L’articolo 6 capoverso 2 DPA consente di applicare la responsabilità del padrone d’azienda nell’ambito della LCSE, in quanto gli obblighi che quest’ultima prevede valgono anche per le strutture sanitarie. L’articolo 6 capoverso 2 DPA svolge quindi una funzione simile a quella dell’articolo 29 CP e attribuisce la responsabilità penale alla dirigenza dell’impresa, quindi ai dirigenti autorizzati a prendere decisioni e a impartire istruzioni. La responsabilità penale può così essere attribuita correttamente all’interno delle imprese.</p></div></article><article id="art_43"><a name="a43"></a><h6 class="heading" role="heading">
<span class="display-icon"></span><span class="external-link-icon"></span><a href="#art_43">Art. 43 <span class="man-font-style-normal">Competenza</span></a>
</h6>
<div class="collapseable"><p class="absatz man-space-before-4">Dato che la disposizione penale rientra nel diritto penale accessorio della Confederazione, occorre designare l’organo competente in prima istanza per il perseguimento e il giudizio di reati. Questa disposizione sancisce che tali compiti competono ai Cantoni.</p></div></article><div class="footnotes">
<p id="fn-d30764e3068"><sup><a href="#fnbck-d30764e3068">69</a></sup><sup></sup> <a href="https://fedlex.data.admin.ch/vocabulary/legal-taxonomy/6196" target="_blank" data-rs-uri="https://fedlex.data.admin.ch/eli/cc/54/757_781_799" data-rs="311.0" data-lang="it">RS <b>311.0</b></a></p>
<p id="fn-d30764e3080"><sup><a href="#fnbck-d30764e3080">70</a></sup><sup></sup> <a href="https://fedlex.data.admin.ch/vocabulary/legal-taxonomy/6257" target="_blank" data-rs-uri="https://fedlex.data.admin.ch/eli/cc/2022/600" data-rs="330" data-lang="it">RS <b>330</b></a></p>
<p id="fn-d30764e3092"><sup><a href="#fnbck-d30764e3092">71</a></sup><sup></sup> <a href="https://fedlex.data.admin.ch/vocabulary/legal-taxonomy/6234" target="_blank" data-rs-uri="https://fedlex.data.admin.ch/eli/cc/1974/1857_1857_1857" data-rs="313.0" data-lang="it">RS <b>313.0</b></a></p>
</div>
</div></section><section id="lvl_5/lvl_5.1/lvl_5.1.15"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_5.1.15">5.1.15 Sezione 15: Disposizioni finali</a>
</h3>
<div class="collapseable">
<article id="art_44"><a name="a44"></a><h6 class="heading" role="heading">
<span class="display-icon"></span><span class="external-link-icon"></span><a href="#art_44">Art. 44 <span class="man-font-style-normal">Esecuzione</span></a>
</h6>
<div class="collapseable"><p class="absatz man-space-before-4">Le disposizioni di questo articolo incaricano esplicitamente il Consiglio federale di emanare le disposizioni necessarie per l’esecuzione della presente legge. Questo mandato generale è concretizzato dalle norme di delega contenute nella presente legge. Il Consiglio federale può delegare l’emanazione di disposizioni di esecuzione anche ai dipartimenti, purché la portata delle norme previste lo consenta. Tale potere di delega deriva dall’articolo 48 capoverso 1 LOGA.</p></div></article><article id="art_45"><a name="a45"></a><h6 class="heading" role="heading">
<span class="display-icon"></span><span class="external-link-icon"></span><a href="#art_45">Art. 45 <span class="man-font-style-normal">Abrogazione e modifica di altri atti normativi</span></a>
</h6>
<div class="collapseable"><p class="absatz man-space-before-4">L’abrogazione e la modifica di altri atti normativi sono disciplinate nell’allegato e sono commentate al numero 5.2.</p></div></article><article id="art_46"><a name="a46"></a><h6 class="heading" role="heading">
<span class="display-icon"></span><span class="external-link-icon"></span><a href="#art_46">Art. 46 Disposizioni transitorie</a>
</h6>
<div class="collapseable">
<p class="absatz man-space-before-4">Queste disposizioni transitorie disciplinano in particolare il trasferimento di dati già esistenti nella CIP al sistema d’informazione CSE nonché il primo svolgimento della procedura di apertura automatica con diritto di opposizione. Poiché la creazione dell’infrastruttura tecnica, il trasferimento dei dati delle CIP – gestiti in maniera decentralizzata dalle comunità e comunità di riferimento – al sistema d’informazione centralizzato CSE e la sua successiva messa in funzione, compreso l’accesso da parte dei titolari, dei professionisti della salute e delle strutture sanitarie, non possono avvenire simultaneamente ma richiedono un’attuazione graduale, è necessario porre in vigore le disposizioni della LCSE in maniera scaglionata. Il Consiglio federale stabilirà le tempistiche esatte. Stando allo stato attuale delle conoscenze, si prevede che l’entrata in vigore delle disposizioni della LCSE sarà suddivisa nelle seguenti tappe:</p>
<dl class="man-space-after-0">
<dt class="man-space-before-4 man-text-align-left">
<i>1</i><i><sup>a</sup></i><i> tappa</i><i>:</i> </dt>
<dd class="man-space-before-4 man-text-align-left">abrogazione della LCIP ed entrata in vigore della LCSE sezioni 1, 2, 4, 8–14 e 15 (art. 46 solamente cpv. 1–6);</dd>
<dt class="man-space-before-4 man-text-align-left">
<i>2</i><i><sup>a</sup></i><i> tappa</i><i>:</i> </dt>
<dd class="man-space-before-4 man-text-align-left">sezioni 3, 5–7 e articolo 46 capoversi 7–9.</dd>
</dl>
<p class="absatz man-space-before-4">Poiché con l’abrogazione della LCIP le comunità e le comunità di riferimento non potranno più gestire l’odierna infrastruttura CIP né trattare i dati delle CIP in essa contenuti, eccezion fatta per i dispositivi o i trattamenti necessari al trasferimento di dati (cfr. cpv. 3), la seconda tappa dovrà succedere alla prima il più rapidamente possibile. Nell’intervallo di tempo tra le due tappe, l’attuale CIP non sarà più accessibile né ai titolari né ai professionisti della salute e alle strutture sanitarie. L’accesso alla CSE sarà possibile solo con l’entrata in vigore della seconda tappa.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Le persone che dispongono già di un numero d’identificazione per la CIP (numero d’identificazione del paziente) potranno continuare a utilizzarlo in modo invariato come numero d’identificazione secondo l’articolo 19. In tal modo si garantisce che siano soddisfatte le condizioni giuridiche affinché i numeri d’identificazione dei pazienti emessi secondo il diritto vigente possano essere utilizzati nell’ambito della LCSE anche dopo l’abrogazione della LCIP. Un numero d’identificazione del paziente esistente sarà tuttavia mantenuto solo qualora la CIP non sia stata eliminata prima dell’entrata in vigore della corrispondente disposizione.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">A differenza della LCIP vigente, la LCSE prevede solo comunità ma non comunità di riferimento. Le comunità e le comunità di riferimento già esistenti in virtù della LCIP devono tuttavia poter proseguire di principio le proprie attività ai sensi della LCSE. Questa disposizione stabilisce pertanto che le comunità di riferimento esistenti secondo la LCIP vigente siano considerate comunità – autorizzate – secondo la LCSE per un anno dall’entrata in vigore della presente disposizione. Lo stesso vale per le comunità già esistenti secondo la LCIP vigente, purché svolgano i compiti corrispondenti, segnatamente l’assistenza ai titolari. Questa norma è necessaria per evitare che l’ottenimento di un’autorizzazione per la gestione di una comunità, che può richiedere un certo tempo, possa ritardare l’introduzione della CSE.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3–5</p>
<p class="absatz man-space-before-4">Come spiegato all’inizio del commento al presente articolo, i dati già esistenti nella CIP devono essere trasferiti al nuovo sistema d’informazione CSE. Le comunità e le comunità di riferimento secondo la LCIP vigente sono pertanto tenute a procedere a tale trasferimento. Il Consiglio federale disciplinerà nel diritto esecutivo i dettagli relativi all’obbligo di trasferimento dei dati alla nuova infrastruttura, fissando in particolare il termine entro il quale le comunità e le comunità di riferimento dovranno effettuare il trasferimento dei dati. La Confederazione rimborserà alle comunità e alle comunità di riferimento tenute al trasferimento dei dati i costi che ne deriveranno. È inoltre previsto che, una volta completato il trasferimento, le comunità e le comunità di riferimento debbano distruggere i dati nei loro sistemi decentralizzati.</p>
<p class="absatz man-space-before-4">L’obbligo di trasferimento dei dati della CIP si estende a tutte le CIP che non sono già state eliminate al momento dell’abrogazione della LCIP. Per le CIP eliminate nei tre mesi precedenti l’abrogazione della LCIP, tale eliminazione è considerata equivalente a quella di una CSE. La Confederazione provvede alla relativa iscrizione nel registro CSE, così da evitare che un Cantone avvii per le persone in questione una procedura di apertura automatica con diritto di opposizione.</p>
<p class="absatz man-space-before-4">Infine, il Consiglio federale può prevedere un obbligo di registrazione a posteriori nella CSE per i professionisti della salute e le strutture sanitarie che già in virtù del diritto vigente erano tenuti ad affiliarsi a una comunità o una comunità di riferimento certificata e quindi a registrare i dati relativi alla cura nella CIP (ospedali, case per partorienti e case di cura, nonché medici e istituti che dispensano cure ambulatoriali effettuate da medici, autorizzati ad esercitare a carico dell’AOMS dal 1° gennaio 2022). L’obbligo riguarda i dati prodotti nel periodo compreso tra l’abrogazione della LCIP e l’entrata in vigore della sezione 3 della presente legge concernenti persone che al momento dell’abrogazione della LCIP erano titolari di una CIP. In questo modo si garantisce che i dati rilevanti ai fini della cura prodotti nel periodo in cui non saranno accessibili né la vecchia infrastruttura CIP né il nuovo sistema d’informazione CSE siano – almeno a posteriori – registrati nella CSE.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 6</p>
<p class="absatz man-space-before-4">Conformemente al diritto vigente di cui alla LCIP, le persone che accedono alla CIP devono disporre di uno strumento d’identificazione rilasciato da un emittente certificato secondo l’articolo 31 dell’ordinanza del 22 marzo 2017<sup><a href="#fn-d30764e3216" id="fnbck-d30764e3216">72</a></sup> sulla cartella informatizzata del paziente. Questi strumenti d’identificazione dovranno poter essere utilizzati nell’ambito della CSE per la loro durata di validità, ma al massimo per due anni dall’entrata in vigore della presente disposizione.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 7</p>
<p class="absatz man-space-before-4">Considerato l’elevato numero di persone interessate (secondo l’Ufficio federale di statistica, nel 2024 in Svizzera abitavano 9 051 029 persone<sup><a href="#fn-d30764e3232" id="fnbck-d30764e3232">73</a></sup>), la prima attuazione della procedura di apertura automatica con diritto di opposizione richiederà del tempo, ragion per cui ai Cantoni, cui spetta tale attuazione, è concesso un termine di sei mesi dall’entrata in vigore della presente disposizione. La procedura in questione deve essere completata entro questi sei mesi, ovvero ogni Cantone deve informare al riguardo tutte le persone domiciliate nel proprio territorio. La procedura non è avviata per le persone che dispongono già di una CSE o che hanno eliminato la propria CIP nei tre mesi precedenti l’abrogazione della LCIP (v. commento ai cpv. 3–5). La portata delle informazioni da fornire è retta dall’articolo 20 capoverso 2. Occorre in particolare informare sul diritto di opporsi all’apertura automatica della CSE. Se la persona interessata non esercita tale diritto entro il termine previsto per il primo svolgimento della procedura (cfr. cpv. 8), i Cantoni devono inoltre, sempre entro i sei mesi messi a loro disposizione, provvedere all’apertura della CSE e informare al riguardo la persona interessata.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 8</p>
<p class="absatz man-space-before-4">Le persone interessate devono avere abbastanza tempo per informarsi sulla CSE e sui diritti correlati, e per valutare se desiderano o meno aprirne una. Poiché è probabile che l’attuale CIP non sarà ancora molto diffusa al momento della prima attuazione della procedura di apertura automatica con diritto di opposizione prevista dal presente progetto e che il passaggio al sistema CSE potrebbe inoltre generare incertezze, i Cantoni devono concedere alle persone interessate un periodo di tempo sufficiente per presentare opposizione. In deroga all’articolo 21 capoverso 1, questo termine è fissato a 60 giorni, così da tener conto anche di assenze prolungate delle persone interessate (p. es. vacanze o viaggi di lavoro). L’estensione di questo termine consente inoltre alla popolazione di esaminare in modo approfondito la nuova CSE sulla base delle informazioni fornite dal Cantone e di ulteriori ricerche personali, in particolare per quanto concerne gli aspetti relativi alla protezione dei dati.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 9</p>
<p class="absatz man-space-before-4">Nel quadro della prima attuazione della procedura di apertura automatica con diritto di opposizione, pressocché ogni persona domiciliata in Svizzera deve essere informata individualmente riguardo all’imminente apertura di una CSE (in merito alle deroghe, cfr. cpv. 7). L’elevato numero di persone interessate comporterà costi elevati, di cui si farà carico la Confederazione. Tra questi costi rientrano in particolare quelli per il materiale informativo (cfr. art. 34 cpv. 3) e per il relativo invio.</p>
<div class="footnotes">
<p id="fn-d30764e3216"><sup><a href="#fnbck-d30764e3216">72</a></sup><sup></sup> <a href="https://fedlex.data.admin.ch/vocabulary/legal-taxonomy/9641" target="_blank" data-rs-uri="https://fedlex.data.admin.ch/eli/cc/2017/204" data-rs="816.11" data-lang="it">RS <b>816.11</b></a></p>
<p id="fn-d30764e3232"><sup><a href="#fnbck-d30764e3232">73</a></sup><sup></sup> Statistica consultabile all’indirizzo: <a href="https://www.bfs.admin.ch/bfs/it/home.html" target="_blank">
				www.bfs.admin.ch
			</a> &gt; Statistiche &gt; Popolazione &gt; Effettivo ed evoluzione (stato: 15.9.2025).</p>
</div>
</div></article><article id="art_47"><a name="a47"></a><h6 class="heading" role="heading">
<span class="display-icon"></span><span class="external-link-icon"></span><a href="#art_47">Art. 47 <span class="man-font-style-normal">Referendum ed entrata in vigore</span></a>
</h6>
<div class="collapseable">
<p class="absatz man-space-before-4">La presente legge sottostà a referendum facoltativo conformemente all’articolo 141 capoverso 1 lettera a Cost.</p>
<p class="absatz man-space-before-4">Il Consiglio federale ne determina l’entrata in vigore (v. commento all’art. 46).</p>
</div></article>
</div></section>
</div></section><section id="lvl_5/lvl_5.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.2">5.2 Commento all’abrogazione e alla modifica di altre leggi federali</a>
</h2>
<div class="collapseable">
<p class="absatzvor man-space-before-8">L’abrogazione e la modifica di altre leggi federali sono disciplinate nell’allegato.</p>
<section id="lvl_5/lvl_5.2/lvl_5.2.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.2/lvl_5.2.1">5.2.1 Abrogazione della legge federale del 19 giugno 2015</a><span class="man-font-weight-normal"><sup><a href="#fn-d30764e3271" id="fnbck-d30764e3271">74</a></sup></span><a href="#lvl_5/lvl_5.2/lvl_5.2.1"> sulla cartella informatizzata del paziente</a>
</h3>
<div class="footnotes"><p id="fn-d30764e3271"><sup><a href="#fnbck-d30764e3271">74</a></sup><sup></sup> <a href="https://fedlex.data.admin.ch/vocabulary/legal-taxonomy/9640" target="_blank" data-rs-uri="https://fedlex.data.admin.ch/eli/cc/2017/203" data-rs="816.1" data-lang="it">RS <b>816.1</b></a></p></div>
<div class="collapseable"><p class="absatzvor man-space-before-8">Con il presente disegno, l’oggetto disciplinato dalla LCIP è trasferito nella nuova legge federale sulla cartella sanitaria elettronica. La LCIP vigente va dunque interamente abrogata.</p></div></section><section id="lvl_5/lvl_5.2/lvl_5.2.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.2/lvl_5.2.2">5.2.2 Legge federale del 3 ottobre 2008</a><span class="man-font-weight-normal"><sup><a href="#fn-d30764e3289" id="fnbck-d30764e3289">75</a></sup></span><a href="#lvl_5/lvl_5.2/lvl_5.2.2"> sui sistemi d’informazione militari e su altri sistemi d’informazione nel DDPS</a>
</h3>
<div class="footnotes"><p id="fn-d30764e3289"><sup><a href="#fnbck-d30764e3289">75</a></sup><sup></sup> <a href="https://fedlex.data.admin.ch/vocabulary/legal-taxonomy/7377" target="_blank" data-rs-uri="https://fedlex.data.admin.ch/eli/cc/2009/823" data-rs="510.91" data-lang="it">RS <b>510.91</b></a></p></div>
<div class="collapseable">
<article id="art_1"><a name="ta1"></a><h6 class="heading" role="heading">
<span class="display-icon"></span><span class="external-link-icon"></span><a href="#art_1">Art. 1  cpv. 4</a>
</h6>
<div class="collapseable"><p class="absatz man-space-before-4">Le disposizioni sull’oggetto e sul campo d’applicazione di questa legge sono ampliate aggiungendo un rimando al D-LCSE per quanto concerne il collegamento al sistema d’informazione CSE dei sistemi d’informazione militari MEDISA, ISPE, MEDIS FA e SII-SSC, che trattano dati sullo stato di salute, nonché lo scambio di dati tra questi sistemi d’informazione (cfr. art. 13 cpv. 1, 14 cpv. 2 e 29 D-LCSE).</p></div></article><article id="art_17"><a name="ta17"></a><h6 class="heading" role="heading">
<span class="display-icon"></span><span class="external-link-icon"></span><a href="#art_17">Art. 17  cpv. 4<sup>ter</sup>, 30, 42 e 72</a>
</h6>
<div class="collapseable"><p class="absatz man-space-before-4">In queste disposizioni sono apportati unicamente gli adeguamenti resi necessari dall’introduzione delle abbreviazioni dei sistemi d’informazione militari nell’articolo 1 capoverso 4.</p></div></article>
</div></section><section id="lvl_5/lvl_5.2/lvl_5.2.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.2/lvl_5.2.3">5.2.3 Legge federale del 19 giugno 1959</a><span class="man-font-weight-normal"><sup><a href="#fn-d30764e3322" id="fnbck-d30764e3322">76</a></sup></span><a href="#lvl_5/lvl_5.2/lvl_5.2.3"> sull’assicurazione per l’invalidità</a>
</h3>
<div class="footnotes"><p id="fn-d30764e3322"><sup><a href="#fnbck-d30764e3322">76</a></sup><sup></sup> <a href="https://fedlex.data.admin.ch/vocabulary/legal-taxonomy/10046" target="_blank" data-rs-uri="https://fedlex.data.admin.ch/eli/cc/1959/827_857_845" data-rs="831.20" data-lang="it">RS <b>831.20</b></a></p></div>
<div class="collapseable"><article id="art_26_ter"><a name="a26ter"></a><h6 class="heading" role="heading">
<span class="display-icon"></span><span class="external-link-icon"></span><a href="#art_26_ter">Art. 26<sup>ter</sup> <span class="man-font-style-normal">Obbligo dei fornitori di prestazioni di collegarsi al sistema d’informazione per la cartella sanitaria elettronica</span></a>
</h6>
<div class="collapseable">
<p class="absatz man-space-before-4">In virtù del presente disegno, i fornitori di prestazioni di cui agli articoli 26 e 26<sup>bis </sup>LAI che fatturano a carico dell’assicurazione per l’invalidità sono tenuti a collegarsi al sistema d’informazione CSE. Tale obbligo non si applica tuttavia a tutti i fornitori di prestazioni secondo la LAI, bensì solo a quelli che prestano provvedimenti sanitari d’integrazione e per la cura delle infermità congenite (art. 12 e 13 LAI). Un obbligo di collegamento valido per tutti i fornitori di prestazioni secondo la LAI sarebbe contrario allo scopo della CSE, in quanto riguarderebbe anche persone e strutture che non operano nel campo dei provvedimenti medici. Per maggiori dettagli sul collegamento e sulle deroghe previste per garantire la sicurezza dell’approvvigionamento medico, si rimanda al commento al D-LAMal (v. n. 5.2.4).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Disposizione transitoria della modifica del …</p>
<p class="absatz man-space-before-4">Ai fornitori di prestazioni soggetti all’obbligo di collegarsi al sistema d’informazione CSE secondo l’articolo 26<sup>ter</sup> è concesso un termine transitorio di un anno dall’entrata in vigore della presente modifica per adempiere tale obbligo.</p>
</div></article></div></section><section id="lvl_5/lvl_5.2/lvl_5.2.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.2/lvl_5.2.4">5.2.4 Legge federale del 18 marzo 1994</a><span class="man-font-weight-normal"><sup><a href="#fn-d30764e3360" id="fnbck-d30764e3360">77</a></sup></span><a href="#lvl_5/lvl_5.2/lvl_5.2.4"> sull’assicurazione malattie</a>
</h3>
<div class="footnotes"><p id="fn-d30764e3360"><sup><a href="#fnbck-d30764e3360">77</a></sup><sup></sup> <a href="https://fedlex.data.admin.ch/vocabulary/legal-taxonomy/10133" target="_blank" data-rs-uri="https://fedlex.data.admin.ch/eli/cc/1995/1328_1328_1328" data-rs="832.10" data-lang="it">RS <b>832.10</b></a></p></div>
<div class="collapseable">
<p class="absatzvor man-space-before-8">Conformemente al presente disegno, tutti i fornitori di prestazioni di cui all’articolo 35 capoverso 2 LAMal sono tenuti a collegarsi al sistema d’informazione CSE. L’adempimento di quest’obbligo costituisce una condizione per essere autorizzati a fatturare le prestazioni a carico dell’AOMS.</p>
<p class="absatz man-space-before-4">L’obbligo di collegamento è adempiuto se il fornitore di prestazioni che vi è soggetto può consultare e registrare dati nella CSE, cosa che può avvenire tramite il portale d’accesso destinato ai professionisti della salute e alle strutture sanitarie o tramite un’interfaccia CSE, entrambi messi a disposizione dalla Confederazione. Nel secondo caso, il sistema primario del fornitore di prestazioni è tecnicamente collegato all’interfaccia CSE e lo scambio di dati tra tale sistema e il sistema d’informazione CSE avviene nella maggior parte dei casi in modo automatizzato.</p>
<p class="absatz man-space-before-4">Per garantire la sicurezza dell’approvvigionamento medico, il Consiglio federale può prevedere deroghe all’obbligo di collegamento dei fornitori di prestazioni nel diritto esecutivo. Può, per esempio, prevedere una deroga per i fornitori di prestazioni che continuano a esercitare pur avendo raggiunto l’età di pensionamento. Quasi il 30 per cento dei medici (incl. gli psichiatri), e in particolare i medici di famiglia, sono infatti prossimi all’età pensionabile o l’hanno già raggiunta. Occorre tuttavia seguire un approccio restrittivo nella concessione di deroghe, poiché la CSE deve essere il più possibile diffusa per poter sviluppare appieno il suo potenziale.</p>
<p class="absatz man-space-before-4">Non disponendo delle necessarie competenze costituzionali, la Confederazione non può obbligare i professionisti della salute e le strutture sanitarie che non rientrano tra i fornitori di prestazioni secondo la LAMal, la LAI, la LAINF e la LAM a collegarsi al sistema d’informazione CSE. Tuttavia, tali fornitori di prestazioni possono collegarsi su base volontaria (cfr. art. 3 cpv. 1 lett. b e 25 cpv. 1 D-LCSE). Poiché il settore sanitario è fondamentalmente competenza dei Cantoni, questi ultimi hanno inoltre la possibilità di imporre tale obbligo ad altri professionisti della salute e ad altre strutture sanitarie.</p>
<p class="absatz man-space-before-4">Con il collegamento al sistema d’informazione CSE, i professionisti della salute e le strutture sanitarie vengono assoggettati anche agli altri obblighi previsti dal D-LCSE, tra cui l’obbligo di aderire a una comunità (cfr. art. 25 cpv. 2 D-LCSE), di iscrivere sé stessi e gli ausiliari cui fanno capo nell’elenco dei professionisti della salute e delle strutture sanitarie e l’obbligo di registrare i dati rilevanti ai fini della cura nella CSE dei loro pazienti (cfr. art. 14 D-LCSE).</p>
<article id="art_36_a"><a name="a36a"></a><h6 class="heading" role="heading">
<span class="display-icon"></span><span class="external-link-icon"></span><a href="#art_36_a">Art. 36a  cpv. 2<sup>bis</sup></a>
</h6>
<div class="collapseable">
<p class="absatz man-space-before-4">Questa disposizione obbliga tutti i fornitori di prestazioni di cui all’articolo 35 capoverso 2 lettere a–g, m e n (i cosiddetti «fornitori di prestazioni ambulatoriali») a collegarsi al sistema d’informazione CSE. Il diritto vigente prevede quest’obbligo unicamente per i medici e gli istituti che dispensano cure ambulatoriali effettuate da medici che sono stati autorizzati ad esercitare a carico dell’AOMS a partire dal 1° gennaio 2022 (cfr. art. 37 cpv. 3 LAMal)<sup><a href="#fn-d30764e3391" id="fnbck-d30764e3391">78</a></sup>.</p>
<div class="footnotes"><p id="fn-d30764e3391"><sup><a href="#fnbck-d30764e3391">78</a></sup><sup></sup> <a href="https://fedlex.data.admin.ch/eli/oc/2021/413" target="_blank">RU <b>2021</b> 413</a></p></div>
</div></article><article id="art_37"><a name="ta37"></a><h6 class="heading" role="heading">
<span class="display-icon"></span><span class="external-link-icon"></span><a href="#art_37">Art. 37  cpv. 3</a>
</h6>
<div class="collapseable"><p class="absatz man-space-before-4">La presente disposizione è abrogata a seguito dell’introduzione della disposizione dell’articolo 36<i>a</i> capoverso 2<sup>bis</sup>, che obbliga i fornitori di prestazioni ambulatoriali a collegarsi al sistema d’informazione CSE.</p></div></article><article id="art_38"><a name="ta38"></a><h6 class="heading" role="heading">
<span class="display-icon"></span><span class="external-link-icon"></span><a href="#art_38">Art. 38  cpv. 2, parte introduttiva</a>
</h6>
<div class="collapseable"><p class="absatz man-space-before-4">Poiché le sanzioni applicabili ai fornitori di prestazioni che non rispettano gli obblighi in materia di CSE, tra cui in particolare l’obbligo di collegamento al sistema d’informazione CSE, sono disciplinate nel D-LCSE (cfr. art. 38 cpv. 1 lett. a D-LCSE), la presente disposizione deve essere adeguata a seguito dell’aggiunta del capoverso 2<sup>bis</sup> nell’articolo 36<i>a</i>. In caso contrario, la violazione di detto obbligo verrebbe sanzionata due volte.</p></div></article><article id="art_39"><a name="ta39"></a><h6 class="heading" role="heading">
<span class="display-icon"></span><span class="external-link-icon"></span><a href="#art_39">Art. 39  cpv. 1 lett. f</a>
</h6>
<div class="collapseable"><p class="absatz man-space-before-4">L’obbligo per i fornitori di prestazioni di cui all’articolo 35 capoverso 2 lettere h–k (i cosiddetti «fornitori di prestazioni stazionarie») di collegarsi al sistema d’informazione CSE deve essere adeguato al tenore del presente disegno. Il contenuto della disposizione resta invariato.</p></div></article><article id="art_40"><a name="ta40"></a><h6 class="heading" role="heading">
<span class="display-icon"></span><span class="external-link-icon"></span><a href="#art_40">Art. 40  cpv. 1</a>
</h6>
<div class="collapseable"><p class="absatz man-space-before-4">Questa disposizione introduce l’obbligo per gli stabilimenti di cura balneare di collegarsi al sistema d’informazione CSE per poter fatturare le prestazioni a carico dell’AOMS.</p></div></article><article id="art_42_a"><a name="a42a"></a><h6 class="heading" role="heading">
<span class="display-icon"></span><span class="external-link-icon"></span><a href="#art_42_a">Art. 42a  cpv. 2<sup>bis</sup></a>
</h6>
<div class="collapseable"><p class="absatz man-space-before-4">Questa disposizione prevede attualmente che la tessera d’assicurato dell’AOMS possa essere utilizzata come mezzo d’identificazione per accedere alla CIP. Di fatto, per sua natura e per via delle modalità di rilascio, tale tessera non può garantire il livello di sicurezza richiesto per l’accesso a una CSE (cfr. art. 10 cpv. 2 D-LCSE), ragion per cui la disposizione è abrogata.</p></div></article><article id="art_57"><a name="a57"></a><h6 class="heading" role="heading">
<span class="display-icon"></span><span class="external-link-icon"></span><a href="#art_57">Art. 57  cpv. 1, secondo periodo</a>
</h6>
<div class="collapseable"><p class="absatz man-space-before-4">L’obbligo di collegamento al sistema d’informazione CSE non si applica ai medici di fiducia. Pertanto, a seguito dell’aggiunta del capoverso 2<sup>bis</sup> nell’articolo 36<i>a</i>, il periodo deve essere adeguato.</p></div></article><article id="art_59_a_bis"><a name="a59abis"></a><h6 class="heading" role="heading">
<span class="display-icon"></span><span class="external-link-icon"></span><a href="#art_59_a_bis">Art. 59a<sup>bis</sup> <span class="man-font-style-normal">Cartella sanitaria elettronica</span></a>
</h6>
<div class="collapseable">
<p class="absatz man-space-before-4">Questo articolo disciplina le possibilità di accedere e consultare l’elenco dei professionisti della salute e delle strutture sanitarie di cui dispongono i servizi di vigilanza competenti per verificare il rispetto della condizione che impone il collegamento al sistema d’informazione CSE (cfr. art. 36<i>a</i> cpv. 2<sup>bis</sup>, 39 cpv. 1 lett. f, 40 cpv. 1 e 49<i>a</i> cpv. 4). La disposizione è adeguata in funzione dell’estensione dell’obbligo di collegamento a tutti i fornitori di prestazioni e della nuova terminologia.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Questo capoverso corrisponde al diritto vigente di cui alla LCIP, ma è stato adeguato in funzione dell’estensione dell’obbligo di collegamento a tutti i fornitori di prestazioni e della nuova terminologia. Le autorità competenti hanno ora accesso all’elenco dei professionisti della salute e delle strutture sanitarie di cui all’articolo 5 capoverso 2 lettera b D-LCSE, in cui sono iscritti tutti i professionisti della salute e tutte le strutture sanitarie collegati al sistema d’informazione CSE. Facendo una ricerca in questo elenco, dette autorità possono verificare efficacemente il rispetto dell’obbligo di collegamento da parte dei fornitori di prestazioni.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Gli assicuratori hanno ora accesso all’elenco dei professionisti della salute e delle strutture sanitarie di cui all’articolo 5 capoverso 2 lettera b D-LCSE. La portata dell’accesso deve tuttavia essere limitata a quanto necessario per controllare l’adempimento dell’obbligo di collegarsi al sistema d’informazione CSE da parte degli ospedali o delle case per partorienti con cui gli assicuratori concludono convenzioni sulla remunerazione delle prestazioni dell’AOMS (art. 49<i>a</i> cpv. 4).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Disposizioni transitorie della modifica del …</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">A tutti i fornitori di prestazioni ora soggetti all’obbligo di collegarsi al sistema d’informazione CSE è concesso un termine transitorio di un anno dall’entrata in vigore della presente modifica per adempiere tale obbligo. Decorso questo termine, tutti i fornitori di prestazioni dovranno essere collegati al sistema d’informazione CSE.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">Poiché determinati fornitori di prestazioni ambulatoriali sono già obbligati a collegarsi all’attuale CIP (medici e istituti che dispensano cure ambulatoriali effettuate da medici, purché autorizzati dal 1° gennaio 2022), questi ultimi non beneficiano del termine transitorio disciplinato al capoverso 1.</p>
<p class="absatz man-space-before-4">Tale termine non vale neppure per i fornitori di prestazioni stazionarie poiché sono già soggetti all’obbligo di collegamento all’attuale CIP.</p>
</div></article>
</div></section><section id="lvl_5/lvl_5.2/lvl_5.2.5"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.2/lvl_5.2.5">5.2.5 Legge federale del 20 marzo 1981</a><span class="man-font-weight-normal"><sup><a href="#fn-d30764e3515" id="fnbck-d30764e3515">79</a></sup></span><a href="#lvl_5/lvl_5.2/lvl_5.2.5"> sull’assicurazione contro gli infortuni</a>
</h3>
<div class="footnotes"><p id="fn-d30764e3515"><sup><a href="#fnbck-d30764e3515">79</a></sup><sup></sup> <a href="https://fedlex.data.admin.ch/vocabulary/legal-taxonomy/10190" target="_blank" data-rs-uri="https://fedlex.data.admin.ch/eli/cc/1982/1676_1676_1676" data-rs="832.20" data-lang="it">RS <b>832.20</b></a></p></div>
<div class="collapseable"><article id="art_54_b"><a name="a54b"></a><h6 class="heading" role="heading">
<span class="display-icon"></span><span class="external-link-icon"></span><a href="#art_54_b">Art. 54b <span class="man-font-style-normal">Obbligo del fornitore di prestazioni di collegarsi al sistema d’informazione per la cartella sanitaria elettronica</span></a>
</h6>
<div class="collapseable">
<p class="absatz man-space-before-4">Conformemente al presente disegno, tutti i fornitori di prestazioni che fatturano a carico dell’assicurazione contro gli infortuni sono tenuti a collegarsi al sistema d’informazione CSE. Per i dettagli sul collegamento e sulle deroghe previste per garantire la sicurezza dell’approvvigionamento medico, si rimanda al commento al D-LAMal (v. n. 5.2.4).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Disposizione transitoria della modifica del …</p>
<p class="absatz man-space-before-4">Ai fornitori di prestazioni soggetti all’obbligo di collegarsi al sistema d’informazione CSE secondo l’articolo 54<i>b</i> è concesso un termine transitorio di un anno dall’entrata in vigore della presente modifica per adempiere tale obbligo.</p>
</div></article></div></section><section id="lvl_5/lvl_5.2/lvl_5.2.6"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.2/lvl_5.2.6">5.2.6 Legge federale del 19 giugno 1992</a><span class="man-font-weight-normal"><sup><a href="#fn-d30764e3547" id="fnbck-d30764e3547">80</a></sup></span><a href="#lvl_5/lvl_5.2/lvl_5.2.6"> sull’assicurazione militare</a>
</h3>
<div class="footnotes"><p id="fn-d30764e3547"><sup><a href="#fnbck-d30764e3547">80</a></sup><sup></sup> <a href="https://fedlex.data.admin.ch/vocabulary/legal-taxonomy/10252" target="_blank" data-rs-uri="https://fedlex.data.admin.ch/eli/cc/1993/3043_3043_3043" data-rs="833.1" data-lang="it">RS <b>833.1</b></a></p></div>
<div class="collapseable"><article id="art_25_b"><a name="a25b"></a><h6 class="heading" role="heading">
<span class="display-icon"></span><span class="external-link-icon"></span><a href="#art_25_b">Art. 25b <span class="man-font-style-normal">Obbligo del fornitore di prestazioni di collegarsi al sistema d’informazione per la cartella sanitaria elettronica</span></a>
</h6>
<div class="collapseable">
<p class="absatz man-space-before-4">Conformemente al presente disegno, tutti i fornitori di prestazioni che fatturano a carico dell’assicurazione militare sono tenuti a collegarsi al sistema d’informazione CSE. Per i dettagli sul collegamento e sulle deroghe previste per garantire la sicurezza dell’approvvigionamento medico, si rimanda al commento al D-LAMal (v. n. 5.2.4).</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Disposizione transitoria della modifica del …</p>
<p class="absatz man-space-before-4">Ai fornitori di prestazioni soggetti all’obbligo di collegarsi al sistema d’informazione CSE secondo l’articolo 25<i>b</i> è concesso un termine transitorio di un anno dall’entrata in vigore della presente modifica per adempiere tale obbligo.</p>
</div></article></div></section>
</div></section><section id="lvl_5/lvl_5.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.3">5.3 Necessità di coordinamento con altri atti legislativi</a>
</h2>
<div class="collapseable">
<p class="absatzvor man-space-before-8">I progetti normativi in corso relativi alla nuova legge federale sui sistemi d’informazione delle assicurazioni sociali (LSIAS)<sup><a href="#fn-d30764e3580" id="fnbck-d30764e3580">81</a></sup> e alle revisioni della LAMal (misure di contenimento dei costi – pacchetto 2<sup><a href="#fn-d30764e3593" id="fnbck-d30764e3593">82</a></sup> e finanziamento uniforme delle prestazioni<sup><a href="#fn-d30764e3606" id="fnbck-d30764e3606">83</a></sup>), renderanno necessari i seguenti interventi di coordinamento:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">se la LSIAS entrerà in vigore prima del presente disegno di legge o contemporaneamente ad esso, il rimando nell’articolo 17 capoverso 3 D-LCSE dovrà essere adeguato al corrispondente articolo della LSIAS;</dd>
<dt class="man-space-before-4">– </dt>
<dd class="man-space-before-4">se la modifica della LAMal concernente le misure di contenimento dei costi (pacchetto 2) entrerà in vigore prima del presente disegno di legge o contemporaneamente ad esso, si dovrà stralciare nella LAMal solo l’articolo 42<i>a</i> capoverso 2<sup>bis</sup> lettera a e non l’intero capoverso 2<sup>bis</sup>;</dd>
<dt class="man-space-before-4">– </dt>
<dd class="man-space-before-4">se la modifica della LAMal concernente il finanziamento uniforme delle prestazioni entrerà in vigore prima del presente disegno di legge o contemporaneamente ad esso, il rimando nell’articolo 59<i>a</i><sup>bis</sup> capoverso 2 D-LAMal dovrà essere adeguato alla nuova struttura dell’articolo 49<i>a</i> LAMal, ossia essere riferito al capoverso 1 e non al capoverso 4.</dd>
</dl>
<div class="footnotes">
<p id="fn-d30764e3580"><sup><a href="#fnbck-d30764e3580">81</a></sup><sup></sup> <a href="https://fedlex.data.admin.ch/eli/fga/2023/2876" target="_blank">FF <b>2023</b> 2876</a></p>
<p id="fn-d30764e3593"><sup><a href="#fnbck-d30764e3593">82</a></sup><sup></sup> <a href="https://fedlex.data.admin.ch/eli/fga/2022/2428" target="_blank">FF <b>2022</b> 2428</a></p>
<p id="fn-d30764e3606"><sup><a href="#fnbck-d30764e3606">83</a></sup><sup></sup> <a href="https://fedlex.data.admin.ch/eli/fga/2024/31" target="_blank">FF <b>2024</b> 31</a></p>
</div>
</div></section>
</div></section><section id="lvl_6"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_6">6 Ripercussioni</a>
</h1>
<div class="collapseable">
<p class="absatzvor man-space-before-8">Il presente progetto ha ripercussioni su diversi attori statali e privati, che comprendono sia conseguenze finanziarie, sia adeguamenti organizzativi e giuridici.</p>
<p class="absatz man-space-before-4">L’analisi delle ripercussioni è effettuata tenendo conto degli obiettivi di politica sanitaria del Consiglio federale e degli scopi dell’attuale CIP nonché della futura CSE, secondo cui questo strumento dovrebbe contribuire a migliorare la qualità dei processi di cura, accrescere la sicurezza dei pazienti e aumentare l’efficienza del sistema sanitario.</p>
<p class="absatz man-space-before-4">Il presente capitolo illustra le ripercussioni sui diversi attori coinvolti e ai diversi livelli dello Stato, presentando, da un lato, le uscite finanziarie uniche connesse con l’introduzione delle nuove disposizioni e, dall’altra, gli oneri finanziari e in materia di personale ricorrenti.</p>
<p class="absatz man-space-before-4">Le stime finanziarie si basano su fonti e dati empirici attualmente disponibili. Considerati i rapidi progressi tecnologici della trasformazione digitale nel settore sanitario, le stime dei costi sono da intendersi come valori approssimativi. Viste le potenziali ripercussioni negative su un bando pubblico per l’acquisto del sistema d’informazione CSE, nel messaggio non sono riportate stime concrete. Terminata la procedura d’appalto, il Consiglio federale informerà il Parlamento in modo dettagliato sull’esito dell’aggiudicazione e richiederà i fondi necessari separatamente o nell’ambito del regolare processo di preventivazione.</p>
<p class="absatz man-space-before-4">A titolo generale si può affermare che il funzionamento della CSE è finanziato da tre attori: dalla Confederazione (acquisto e responsabilità del controllo della gestione nonché dell’ulteriore sviluppo del sistema d’informazione CSE), dai Cantoni (gestione del sistema d’informazione CSE e garanzia della presenza di almeno una comunità sul proprio territorio) e dai fornitori di prestazioni (collegamento al sistema d’informazione CSE). Se uno dei tre dovesse ridurre la propria partecipazione finanziaria, ne risulterebbe automaticamente un onere finanziario supplementare per gli altri due.</p>
<p class="absatz man-space-before-4">Tra ottobre 2022 e marzo 2023, è stata condotta l’AIR 2023 sulla base degli elementi chiave del progetto posto in consultazione. A fine settembre 2024, è stata commissionata un’ulteriore analisi d’impatto della regolamentazione (di seguito «AIR 2024») sulla centralizzazione dell’infrastruttura tecnica. I risultati di queste due AIR sono stati integrati nell’analisi delle ripercussioni.</p>
<section id="lvl_6/lvl_6.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.1">6.1 Ripercussioni per la Confederazione</a>
</h2>
<div class="collapseable">
<section id="lvl_6/lvl_6.1/lvl_6.1.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_6.1.1">6.1.1 Ripercussioni finanziarie</a>
</h3>
<div class="collapseable">
<p class="absatzvor man-space-before-8">Il nuovo disciplinamento della CSE proposto assegna alla Confederazione un nuovo ed importante ruolo: quello di proprietaria e responsabile del sistema d’informazione centralizzato CSE. La gestione tecnica sarà assicurata, su mandato e sotto vigilanza e controllo diretti della Confederazione, da un fornitore esterno qualificato.</p>
<p class="absatz man-space-before-4">La Confederazione acquisterà il sistema d’informazione CSE nel quadro di un bando pubblico indetto secondo le regole dell’Organizzazione mondiale del commercio. In linea di principio sono possibili diverse opzioni: la Confederazione può indire un unico bando per il sistema d’informazione CSE e la relativa gestione oppure, altra via eventualmente percorribile, un bando che riguardi esclusivamente la gestione del sistema d’informazione e non il sistema stesso, che verrebbe invece messo a disposizione dal fornitore sotto forma di modello d’utilizzo (p. es. locazione, leasing o software-as-a-service). Le due opzioni sono soluzioni comuni e la decisione di propendere per l’una o per l’altra – o per una forma mista – può essere presa solo nel quadro del bando. Nella pratica, specie nel caso di sistemi critici per la sicurezza e fortemente regolamentati, è più comune acquistare sia il sistema che la sua gestione piuttosto che la sola gestione, ragion per cui il messaggio si concentra su questa variante.</p>
<p class="absatz man-space-before-4">Il sistema d’informazione CSE dovrà soddisfare sia i requisiti attuali sia quelli futuri già noti, come per esempio il collegamento allo SwissHDS e l’adempimento dei relativi requisiti in termini di governance. L’UFSP ha effettuato delle stime iniziali approssimative dei costi, che saranno regolarmente riviste e verificate in termini di plausibilità nel corso del progetto. Stime più precise potranno essere calcolate solo sulla base di un capitolato d’oneri concreto e nel quadro della procedura d’appalto.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Costi di introduzione per la Confederazione</p>
<p class="absatz man-space-before-4">Con la decisione di principio del 27 settembre 2024 sull’ulteriore sviluppo della CIP, il Consiglio federale ha ridefinito le competenze e i compiti della Confederazione e dei Cantoni in relazione alla CSE. Per la Confederazione ne deriveranno nuovi compiti nei settori dello sviluppo e dell’attuazione, con ripercussioni di natura finanziaria e organizzativa. La Confederazione dovrà farsi carico dei costi iniziali per l’acquisto del sistema d’informazione CSE, compresa la creazione di un portale d’accesso e di amministrazione per le comunità, nonché dei costi per l’integrazione o l’adeguamento di altri componenti, come il servizio di ricerca di metadati o prescrizioni semantiche, l’elenco dei professionisti della salute e delle strutture sanitarie o il registro CSE presso l’UCC. Nei costi iniziali rientreranno anche i costi per la migrazione dei dati dalle attuali piattaforme al nuovo sistema d’informazione CSE della Confederazione. Saranno invece esclusi gli eventuali costi di migrazione a carico dei professionisti della salute e delle strutture sanitarie per il collegamento dei loro sistemi primari al sistema d’informazione CSE. La migrazione potrà avvenire senza oneri significativi né ostacoli sostanziali per le strutture già collegate mediante interfacce armonizzate o che si collegheranno prima dell’entrata in vigore della LCSE, come dimostrano le esperienze fatte dalle comunità di riferimento emedo ed eSanita nel passaggio dalla piattaforma della Posta (CH Digital Health Services AG) alla piattaforma della BINT GmbH.</p>
<p class="absatz man-space-before-4">I costi d’investimento per un nuovo sistema d’informazione tecnico sono stimati approssimativamente in diverse decine di milioni di franchi. Al momento non è possibile fornire una stima più precisa, in quanto i costi definitivi potranno essere calcolati solo nel quadro della procedura d’appalto. Considerate le potenziali ripercussioni negative su tale procedura, si rinuncia a fornire in questa sede stime concrete dei costi. Al bando devono poter partecipare tutti i potenziali fornitori di piattaforme, soprattutto quelli già esistenti. La partecipazione di questi ultimi offre la possibilità realistica di non dover riacquistare il sistema a valore nuovo.</p>
<p class="absatz man-space-before-4">Tutti i compiti legati alla creazione del sistema d’informazione CSE potrebbero richiedere il coinvolgimento di specialisti esterni, i cui costi saranno raggruppati sotto la voce «mandati esterni». Da un lato, la Confederazione necessiterà puntualmente di conoscenze specialistiche specifiche e, dall’altro, l’esperienza acquisita sinora mostra che, perlomeno in alcune fasi, le risorse umane a disposizione nelle unità organizzative incaricate non saranno sufficienti.</p>
<p class="absatz man-space-before-4">La Confederazione sosterrà finanziariamente i Cantoni nell’attuazione iniziale della soluzione basata sulla possibilità di opporsi all’apertura automatica. Metterà a disposizione modelli di lettera informativa e coprirà i costi per l’invio postale nominativo a tutte le persone domiciliate in Svizzera. Inoltre, si assumerà la responsabilità e i costi per lo svolgimento di una campagna d’informazione pubblica sulla procedura di apertura automatica con diritto di opposizione, per un importo complessivo stimato di 6,9 milioni di franchi. L’ammontare dei costi di migrazione non è al momento facilmente quantificabile, in quanto dipenderà dagli ulteriori sviluppi a livello di comunità, comunità di riferimento e fornitori di piattaforme (p. es. eventuali fusioni), e dal numero di CSE aperte. Stando alle stime attuali, tali costi dovrebbero oscillare tra i 2 e i 3 milioni di franchi.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Costi ricorrenti</p>
<p class="absatz man-space-before-4">I costi ricorrenti per la gestione del sistema d’informazione CSE sono stimati approssimativamente in alcune decine di milioni di franchi l’anno e comprendono, oltre alla gestione vera e propria (infrastruttura, amministrazione, licenze), anche l’eliminazione di errori e problemi, gli aggiornamenti minori, la manutenzione e il supporto tecnico (supporto di livello 2). Tale stima si basa su quote di costi consolidate che, nel caso dei costi di gestione, oscillano tra il 25 e il 45 per cento dei costi di acquisto. Un’analisi esterna ha confermato la plausibilità di questa cifra estrapolando i costi attualmente sostenuti dalle comunità e dalle comunità di riferimento. Tra i costi di gestione ricorrenti figurano anche quelli per i posti di lavoro supplementari necessari per le attività di gestione (v. n. 6.1.2). Se, da un lato, la Confederazione sarà responsabile della gestione del sistema d’informazione CSE, dall’altro, i Cantoni assumeranno il finanziamento dei costi ricorrenti. Essendo sostenuti dai Cantoni proporzionalmente alla loro popolazione residente permanente, i costi di gestione non graveranno quindi sulle finanze della Confederazione. Quest’ultima effettuerà sì i pagamenti diretti al fornitore, ma gli importi corrispondenti le saranno interamente rimborsati dai Cantoni, per cui spese e entrate si compenseranno. I costi ricorrenti per l’autorizzazione delle comunità saranno a carico dei Cantoni.</p>
<p class="absatz man-space-before-4">La Confederazione si farà altresì carico dei costi per lo sviluppo di nuove funzionalità finalizzate al continuo ulteriore sviluppo della CSE, per un ammontare previsto di qualche milione di franchi l’anno. Anche questa stima si basa su quote di costi generali che, per l’ulteriore sviluppo (nuove funzionalità, adeguamenti legali, aggiornamenti tecnologici), si collocano in una forbice compresa tra il 5 e il 25 per cento dei costi di acquisto. Anche questa ipotesi appare realistica alla luce delle spese sostenute negli ultimi anni dalle comunità e dalle comunità di riferimento per lo sviluppo di nuovi formati di scambio strutturati e per la loro approvazione da parte dell’organismo di certificazione. Essa tiene conto in particolare del fatto che, grazie alla centralizzazione, in futuro tali spese non dovranno più essere assunte più volte. Infine, la Confederazione sosterrà anche i costi per la gestione del registro CSE.</p>
<p class="absatz man-space-before-4">Come già spiegato, le stime dei costi per l’acquisto, la gestione e l’ulteriore sviluppo saranno presentate in un secondo momento, ma comunque prima del bando. Oltre ai costi di acquisto, gestione e ulteriore sviluppo si prevedono altri gruppi di costi minori. L’UFSP richiederà i fondi corrispondenti nell’ambito dei consueti processi. La tabella seguente riporta i diversi gruppi di costi in prospettiva temporale:</p>
<p class="man-template-tab-krpr-r-kurs man-font-style-italic">Tabella 1</p>
<p class="man-template-tab-untertit man-space-before-8">Panoramica delle uscite uniche e ricorrenti della Confederazione e dei Cantoni (in mio. fr.)</p>
<p></p>
<div class="table"><table border="1">
			
			
			<tr>
				
				
				<th class="man-text-align-left">
					
					<p class="man-template-tab-kpf-r man-space-before-3 man-space-after-3 man-text-align-left"></p>
				</th>
				<th class="man-text-align-left">
					
					<p class="man-template-tab-kpf-r man-space-before-3 man-space-after-3">2026</p>
				</th>
				<th class="man-text-align-left">
					
					<p class="man-template-tab-kpf-r man-space-before-3 man-space-after-3">2027</p>
				</th>
				<th class="man-text-align-left">
					
					<p class="man-template-tab-kpf-r man-space-before-3 man-space-after-3">2028</p>
				</th>
				<th class="man-text-align-left">
					
					<p class="man-template-tab-kpf-r man-space-before-3 man-space-after-3">2029</p>
				</th>
				<th class="man-text-align-left">
					
					<p class="man-template-tab-kpf-r man-space-before-3 man-space-after-3">2030</p>
				</th>
				<th class="man-text-align-left">
					
					<p class="man-template-tab-kpf-r man-space-before-3 man-space-after-3">2031 segg.</p>
				</th>
			</tr>
			<tr>
				
				
				<td>
					
					<p class="man-template-tab-untertit man-space-before-8">Uscite uniche della Confederazione</p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-3">Acquisto del sistema d’informazione CSE<sup>a)</sup></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3">n.d.</p>
				</td>
				<td>
					
					<p class="man-template-tab-krpr-r man-space-before-3">n.d.</p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-3">Prima attuazione della soluzione basata sulla possibilità di opporsi all’apertura automatica</p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3">2,8</p>
				</td>
				<td>
					
					<p class="man-template-tab-krpr-r man-space-before-3">4,1</p>
				</td>
				<td>
					
					<p class="man-template-tab-krpr-r man-space-before-3"></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-3">Migrazione</p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3">2,0</p>
				</td>
				<td>
					
					<p class="man-template-tab-krpr-r man-space-before-3">1,0</p>
				</td>
				<td>
					
					<p class="man-template-tab-krpr-r man-space-before-3"></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-3">Adeguamenti del registro CSE (UCC)</p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3">1,0</p>
				</td>
				<td>
					
					<p class="man-template-tab-krpr-r man-space-before-3">2,0</p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-3">Altro (p. es. mandati esterni)</p>
				</td>
				<td>
					
					<p class="man-template-tab-krpr-r man-space-before-3">0,2</p>
				</td>
				<td>
					
					<p class="man-template-tab-krpr-r man-space-before-3">0,2</p>
				</td>
				<td>
					
					<p class="man-template-tab-krpr-r man-space-before-3">0,2</p>
				</td>
				<td>
					
					<p class="man-template-tab-krpr-r man-space-before-3">0,2</p>
				</td>
				<td>
					
					<p class="man-template-tab-krpr-r man-space-before-3">0,2</p>
				</td>
				<td>
					
					<p class="man-template-tab-krpr-r man-space-before-3"></p>
				</td>
			</tr>
			<tr>
				
				
				<td>
					
					<p class="man-template-tab-untertit man-space-before-8">Uscite ricorrenti della Confederazione</p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-3">Ulteriore sviluppo del sistema d’informazione CSE<sup>b)</sup></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3">n.d. </p>
				</td>
				<td>
					
					<p class="man-template-tab-krpr-r man-space-before-3">n.d.</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-3">Fondi supplementari per posti di lavoro presso UFSP/UFCS</p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3">0,9</p>
				</td>
				<td>
					
					<p class="man-template-tab-krpr-r man-space-before-3">0,9</p>
				</td>
				<td>
					
					<p class="man-template-tab-krpr-r man-space-before-3">1,1</p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-3">Gestione / manutenzione dei servizi centralizzati di ricerca di dati<sup>c)</sup></p>
				</td>
				<td>
					
					<p class="man-template-tab-krpr-r man-space-before-3">0,7</p>
				</td>
				<td>
					
					<p class="man-template-tab-krpr-r man-space-before-3">0,7</p>
				</td>
				<td>
					
					<p class="man-template-tab-krpr-r man-space-before-3">0,7</p>
				</td>
				<td>
					
					<p class="man-template-tab-krpr-r man-space-before-3">0,7</p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-3">Gestione del registro CSE (UCC)</p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3">1,0</p>
				</td>
				<td>
					
					<p class="man-template-tab-krpr-r man-space-before-3">1,0 </p>
				</td>
			</tr>
			<tr>
				
				
				<td>
					
					<p class="man-template-tab-untertit man-space-before-8">Uscite ricorrenti della Confederazione interamente rifatturate ai Cantoni<span class="man-font-weight-normal"><sup>d)</sup></span></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-3">Rifatturazione dei costi di gestione / manutenzione del sistema d’informazione CSE<sup>e)</sup></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3">n.d.</p>
				</td>
				<td>
					
					<p class="man-template-tab-krpr-r man-space-before-3">n.d.</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-3">Rifatturazione dei costi per posti di lavoro presso UFSP/UFCS</p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3"></p>
				</td>
				<td>
					
					<p class="man-template-tab-krpr-r man-space-before-3">1,1</p>
				</td>
				<td>
					
					<p class="man-template-tab-krpr-r man-space-before-3">1,1</p>
				</td>
			</tr>
			<tr>
				
				
				<td>
					
					<p class="man-template-tab-untertit man-space-before-8">Uscite uniche dei Cantoni</p>
				</td>
				<td>
					
					<p class="man-template-tab-untertit man-space-before-8 man-text-align-right"></p>
				</td>
				<td>
					
					<p class="man-template-tab-untertit man-space-before-8 man-text-align-right"></p>
				</td>
				<td>
					
					<p class="man-template-tab-untertit man-space-before-8 man-text-align-right"></p>
				</td>
				<td>
					
					<p class="man-template-tab-untertit man-space-before-8 man-text-align-right"></p>
				</td>
				<td>
					
					<p class="man-template-tab-untertit man-space-before-8 man-text-align-right"></p>
				</td>
				<td>
					
					<p class="man-template-tab-untertit man-space-before-8 man-text-align-right"></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-after-3"> Prima attuazione della soluzione basata sulla possibilità di opporsi all’apertura automatica (incl. servizi di assistenza, supporto online e conferma dell’avvenuta apertura) </p>
				</td>
				<td>
					
					<p class="man-template-tab-krpr-r man-space-after-3"></p>
				</td>
				<td>
					
					<p class="man-template-tab-krpr-r man-space-after-3"></p>
				</td>
				<td>
					
					<p class="man-template-tab-krpr-r man-space-after-3"></p>
				</td>
				<td>
					
					<p class="man-template-tab-krpr-r man-space-after-3"></p>
				</td>
				<td>
					
					<p class="man-template-tab-krpr-r man-space-after-3">6,5</p>
				</td>
				<td>
					
					<p class="man-template-tab-krpr-r man-space-after-3"></p>
				</td>
			</tr>
			<tr>
				
				
				<td colspan="7"><dl class="man-space-after-0">
<dt class="man-space-before-3">
<sup>a)</sup> </dt>
<dd class="man-space-before-3">I costi saranno calcolati nel corso della procedura d’appalto (stima: decine di milioni di franchi).</dd>
<dt>
<sup>b)</sup> </dt>
<dd>I costi per l’ulteriore sviluppo si collocano in una forbice compresa tra il 5 e il 25 per cento dei costi di acquisto (stima: qualche milione di franchi).</dd>
<dt>
<sup>c)</sup> </dt>
<dd>I servizi centralizzati di ricerca di dati comprendono l’elenco dei professionisti della salute e delle strutture sanitarie nonché il servizio di ricerca di metadati o prescrizioni semantiche.</dd>
<dt>
<sup>d)</sup> </dt>
<dd>I fondi saranno richiesti dall’UFSP secondo il principio dell’espressione al lordo. Le uscite saranno interamente a carico dei Cantoni e successivamente esposte come entrate.</dd>
<dt class="man-space-after-3">
<sup>e)</sup> </dt>
<dd class="man-space-after-3">I costi di gestione si collocano in una forbice compresa tra il 25 e il 45 per cento dei costi di acquisto (stima: alcune decine di milioni di franchi).</dd>
</dl></td>
			</tr>
		</table></div>
<p class="absatz man-space-before-4">L’UFSP richiederà i fondi necessari per l’acquisto del sistema d’informazione CSE, il suo ulteriore sviluppo, l’esecuzione e l’introduzione della possibilità di opporsi all’apertura automatica nel quadro dei consueti processi, se necessario tramite un credito d’impegno. Le Camere federali decideranno sulle richieste di finanziamento.</p>
</div></section><section id="lvl_6/lvl_6.1/lvl_6.1.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_6.1.2">6.1.2 Ripercussioni sull’effettivo del personale</a>
</h3>
<div class="collapseable">
<p class="absatzvor man-space-before-8">Gli ulteriori compiti attribuiti alla Confederazione richiederanno risorse umane sia nella fase di preparazione sia in quella di attuazione.</p>
<p class="absatz man-space-before-4">In generale, la necessità di un maggiore coordinamento tra i diversi attori, il chiarimento di questioni tecniche e giuridiche nonché il lavoro di comunicazione aumenteranno sensibilmente la pressione sul personale. Nello specifico, i nuovi compiti legati all’ulteriore sviluppo della CSE e la responsabilità per la gestione del relativo sistema d’informazione CSE assunti dalla Confederazione andranno ad accrescere il suo carico di lavoro. Tra i nuovi compiti rientrano l’orientamento strategico a lungo termine e l’ulteriore sviluppo concettuale della CSE, il coordinamento tecnico con il fornitore di servizi esterno, la progettazione di contenuti delle nuove funzionalità, il coordinamento operativo (incl. la sorveglianza), la pianificazione e il coordinamento delle release, il coinvolgimento di portatori d’interesse interni ed esterni e la concertazione con essi, l’assistenza da parte di esperti (supporto di livello 3), l’attuazione della sicurezza delle informazioni e della protezione dei dati, i lavori legati all’elaborazione di perizie per l’autorizzazione delle comunità e le questioni relative all’autorizzazione delle applicazioni sanitarie<b> </b>digitali. Per questi compiti di preparazione e gestione saranno probabilmente necessari cinque equivalenti a tempo pieno (ETP) supplementari a partire dal 2027/2028. La relativa domanda sarà presentata come di consueto a tempo debito. Visto il ruolo svolto dall’UFCS nel quadro dell’elaborazione di perizie per l’autorizzazione delle comunità, si prevede che anch’esso avrà bisogno e quindi richiederà un ETP supplementare. I costi per questi nuovi posti di lavoro sono considerati costi di gestione ricorrenti e saranno a carico dei Cantoni.</p>
</div></section><section id="lvl_6/lvl_6.1/lvl_6.1.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_6.1.3">6.1.3 Altre ripercussioni</a>
</h3>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Ripercussioni sotto il profilo organizzativo</p>
<p class="absatz man-space-before-4">Affinché l’ulteriore sviluppo della CSE vada a buon fine è fondamentale definire chiaramente le responsabilità. Secondo l’AIR 2023 e l’AIR 2024, ad avere un ruolo chiave sono soprattutto la responsabilità per la strutturazione del sistema d’informazione CSE e delle sue funzionalità nonché la responsabilità della gestione e della sicurezza, in quanto influenzano in modo determinante i costi, la diffusione della CSE e la fiducia che si ripone in essa e, di riflesso, anche il suo utilizzo e i suoi benefici. In futuro, la Confederazione assumerà quasi tutti i ruoli: regolatore, gestore e organo di vigilanza e, in parte, finanziatore del sistema d’informazione CSE. L’AIR 2024 indica che ciò andrà a scapito di una governance chiara, ma – e questo è un aspetto positivo – dovrebbe anche ridurre la complessità infrastrutturale.</p>
<p class="absatz man-space-before-4">In generale, l’AIR 2023 e l’AIR 2024 evidenziano che le prescrizioni organizzative note finora sono formulate in modo ancora molto aperto. Nel prosieguo del progetto, l’UFSP dovrà quindi definire accuratamente i processi decisionali e gestionali nel quadro del diritto esecutivo.</p>
<p class="absatz man-space-before-4">Secondo l’AIR 2024, nel complesso, la centralizzazione dell’infrastruttura della CSE non influirà in modo evidente sulla sicurezza del sistema d’informazione CSE. Il presente disegno di legge attribuisce alla Confederazione un ruolo rilevante per la sicurezza del sistema d’informazione CSE. La valutazione d’impatto sulla protezione dei dati (v. n. 7.7) descrive i rischi e le possibili misure per eliminarli o ridurli.</p>
<p class="absatz man-space-before-4">Anche l’introduzione dell’autorizzazione delle comunità al posto della loro certificazione modifica il ruolo della Confederazione, che finora interveniva nel processo di accreditamento svolto dal Servizio di accreditamento svizzero (SAS). Tale processo, così come le risorse umane e organizzative impiegate allo scopo, non saranno più necessari per la CSE. Per questi compiti il SAS non ha ricevuto risorse supplementari, che quindi non potranno essere trasferite all’UFCS.</p>
</div></section>
</div></section><section id="lvl_6/lvl_6.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.2">6.2 Ripercussioni per i Cantoni</a>
</h2>
<div class="collapseable">
<p class="absatzvor man-space-before-8">La CSE contribuirà a migliorare la qualità e l’efficienza dell’assistenza sanitaria a lungo termine. In base alla vigente ripartizione delle competenze e dei compiti, spetta ai Cantoni garantire e quindi organizzare tale assistenza. Con la struttura di finanziamento prevista, la Confederazione e i Cantoni assumeranno ciascuno una quota chiaramente definita dei costi legati alla CSE. Ciò segna l’abbandono dell’attuale concetto di «sistema autosufficiente» – basato tra l’altro su soluzioni B2B o «business-to-consumer» – e il passaggio al finanziamento statale di un servizio pubblico. Secondo l’AIR 2024, ne risulterà un impatto positivo sulla sostenibilità del finanziamento, soprattutto in virtù dell’impegno a lungo termine dell’ente pubblico.</p>
<p class="absatz man-space-before-4">La nuova LCSE comporterà costi supplementari per i Cantoni. Per esempio, questi ultimi dovranno farsi carico dei costi ricorrenti per la gestione del sistema d’informazione CSE e dovranno garantire la presenza di almeno una comunità sul proprio territorio. Secondo l’AIR 2023, l’incidenza di questi costi varierà da un Cantone all’altro. Alcuni Cantoni hanno già deciso di finanziare in larga misura le comunità di riferimento, mentre altri non sono pronti a farlo. L’AIR 2024 sottolinea che i Cantoni potranno scegliere autonomamente solo la comunità presente sul proprio territorio ma non la sua offerta, che sarà uniformata con la centralizzazione dell’infrastruttura tecnica. I Cantoni dovranno quindi essere coinvolti nell’ulteriore sviluppo della CSE.</p>
<p class="absatz man-space-before-4">Anche l’introduzione della possibilità di opporsi all’apertura automatica comporterà costi supplementari per i Cantoni. Prima dell’apertura automatica di una CSE, questi ultimi dovranno informare le persone interessate. Se una persona eserciterà il diritto di opporsi, dovranno iscrivere tale opposizione nel registro CSE tenuto dall’UCC. Dovranno inoltre confermare l’avvenuta apertura della CSE. Per svolgere questi processi, i Cantoni potrebbero necessitare di risorse supplementari, ma è ipotizzabile e più probabile che delegheranno determinati compiti alle comunità di cui devono garantire la presenza sul proprio territorio. Tuttavia, per gestire le aperture automatiche delle CSE saranno probabilmente necessari adeguamenti informatici nei servizi amministrativi competenti. Secondo l’AIR 2023, i Cantoni ritengono che tali costi saranno medio-bassi.</p>
<p class="absatz man-space-before-4">I Cantoni saranno inoltre responsabili della vigilanza sui professionisti della salute civili e sulle strutture sanitarie civili (ad eccezione degli stabilimenti di cura balneare) come pure sulle comunità. Tale vigilanza comprende il compito di controllare l’adempimento dell’obbligo di collegamento al sistema d’informazione CSE da parte dei professionisti della salute e delle strutture sanitarie nonché il rispetto delle prescrizioni legislative della LCSE e delle relative disposizioni di esecuzione. I Cantoni dovranno dunque mettere a disposizione le risorse necessarie per poter esercitare questa vigilanza e, se del caso, infliggere sanzioni amministrative o penali. Secondo l’AIR 2023, a causa del numero elevato di professionisti della salute e strutture sanitarie, i Cantoni prevedono per tale compito spese iniziali elevate. I Cantoni dovranno mettere a disposizione risorse corrispondenti anche per la vigilanza sui professionisti della salute, sulle strutture sanitarie e sulle comunità. I Cantoni svolgono già oggi compiti di vigilanza in quanto autorità competenti per l’autorizzazione dei fornitori di prestazioni secondo la LAMal. Spetterà loro valutare in che misura siano necessarie ulteriori risorse per la vigilanza prevista dalla LCSE.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Costi unici</p>
<p class="absatz man-space-before-4">La Confederazione aiuterà i Cantoni a far fronte ai costi unici per l’attuazione iniziale della soluzione basata sulla possibilità di opporsi all’apertura automatica, assumendo un gruppo di costi pari a 6,9 milioni di franchi (v. n. 6.1.1) e partendo dal presupposto che anche i Cantoni sosterranno costi iniziali di almeno 6,5 milioni di franchi per mettere a disposizione della popolazione servizi di assistenza e un supporto online nel quadro della prima attuazione della suddetta soluzione nonché della conferma dell’avvenuta apertura delle CSE.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Costi ricorrenti</p>
<p class="absatz man-space-before-4">I costi ricorrenti a carico dei Cantoni sono elencati nei numeri 6.1.1 e 6.1.2. L’ammontare di tali costi è difficile da quantificare, in quanto i Cantoni decideranno autonomamente in quale misura (co)finanzieranno le comunità o trasferiranno i costi di gestione ai professionisti della salute e alle strutture sanitarie. Tale trasferimento di costi non è materia di diritto federale, ma deve essere disciplinato piuttosto da norme di diritto cantonali.</p>
<p class="absatz man-space-before-4">Bisogna partire dal presupposto che i Cantoni concluderanno un accordo sulle prestazioni con almeno una comunità di riferimento per garantirne la presenza sul loro territorio e, in questo contesto, potrebbero anche assumersi determinati costi. Gli oneri supplementari delle comunità non finanziati da indennità cantonali potrebbero essere coperti, come avviene già ora, da contributi dei professionisti della salute e delle strutture sanitarie ad esse aderenti.</p>
</div></section><section id="lvl_6/lvl_6.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.3">6.3 Ripercussioni su altri attori</a>
</h2>
<div class="collapseable">
<p class="absatzvor man-space-before-8">I principali attori interessati dal nuovo disciplinamento della LCSE sono le comunità nonché i professionisti della salute e le strutture sanitarie.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Ripercussioni sulle comunità e sulle comunità di riferimento</p>
<p class="absatz man-space-before-4">Secondo l’AIR 2024, le comunità e le comunità di riferimento saranno toccate sia dalla nuova normativa sulla centralizzazione sia da quella relativa al finanziamento. Il fatto che la gestione del sistema d’informazione CSE sarà in futuro affidata alla Confederazione comporta un cambiamento radicale dei loro compiti e, quindi, del loro modello d’affari. Nella nuova struttura, le loro attività consisteranno principalmente nell’offrire consulenza e supporto ai titolari di una CSE, ai professionisti della salute e alle strutture sanitarie, e nel gestire i relativi servizi di assistenza. Sempre secondo l’AIR 2024, è molto probabile che si delineerà un riassetto strutturale, in quanto una parte delle comunità e comunità di riferimento potrebbe dover cessare la propria attività. Di conseguenza, le comunità e le comunità di riferimento sono caldamente invitate a moderare gli investimenti sino all’entrata in vigore della LCSE.</p>
<p class="absatz man-space-before-4">Anche le attuali comunità dovranno sostenere costi unici. L’adeguamento delle loro procedure e dei loro processi amministrativi ai nuovi compiti e al sistema d’informazione CSE genererà costi supplementari, verosimilmente di modesta entità. A breve termine, sia l’obbligo di collegamento di tutti i fornitori di prestazioni secondo la LAMal, la LAI, la LAINF e la LAM, sia l’introduzione della possibilità di opporsi all’apertura automatica, che indurrà un massiccio aumento delle aperture di CSE, comporteranno un maggiore carico di lavoro per l’attività di consulenza.</p>
<p class="absatz man-space-before-4">I costi ricorrenti non comprenderanno più i costi sostenuti dalle comunità e comunità di riferimento per la gestione vera e propria delle attuali piattaforme. I costi per la gestione del sistema d’informazione CSE saranno a carico dei Cantoni nella misura in cui non decidano di trasferirli alle comunità. È infatti a discrezione dei Cantoni decidere se finanziarli con il proprio bilancio o se trasferirli alle comunità o anche direttamente ai professionisti della salute e alle strutture sanitarie. L’AIR 2024 indica comunque chiaramente che la gestione del sistema d’informazione CSE costituirà solo una piccola parte dei costi di una comunità. Le loro spese deriveranno principalmente dal forte aumento del numero di CSE, dalla gestione dei servizi di assistenza nonché dalla formazione, dalla promozione, dal supporto e dall’integrazione. In base a un’indagine sui conti annuali delle comunità e delle comunità di riferimento esistenti, la stima per questo gruppo di costi è di circa 37 milioni di franchi l’anno; è stata estrapolata alla situazione futura e sottoposta a un controllo di plausibilità esterno. In questo senso, gran parte dei costi delle future comunità non sarà quindi influenzata dalla centralizzazione dell’infrastruttura.</p>
<p class="absatz man-space-before-4">Parallelamente, verranno a cadere i costi per la complessa certificazione delle comunità e per il suo rinnovo, in quanto la certificazione sarà sostituita da un’autorizzazione basata su una perizia federale (v. n. 1.2.5). I costi per l’autorizzazione saranno sostenuti dalle comunità. Nel complesso, ne deriverà un alleggerimento dell’onere finanziario associato al sistema CSE, senza che ciò incida sui requisiti di protezione e sicurezza dei dati.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Ripercussioni sui professionisti della salute e sulle strutture sanitarie</p>
<p class="absatz man-space-before-4">Il nuovo disciplinamento avrà forti ripercussioni sui professionisti della salute e sulle strutture sanitarie. Tutti i fornitori di prestazioni saranno tenuti a collegarsi al sistema d’informazione CSE. Secondo l’AIR 2023, l’abolizione del carattere volontario cagionerà nel settore ambulatoriale costi per il collegamento al sistema d’informazione CSE e per l’amministrazione della CSE a circa 17 500 studi medici, 1800 farmacie, 1200 organizzazioni Spitex e 1400 infermieri indipendenti come pure ad altri fornitori di prestazioni, quali laboratori, aziende di trasporto e soccorso o servizi che forniscono prestazioni su prescrizione o incarico di un medico. L’elenco non è esaustivo. Le cifre corrispondono a quelle esplicitamente indicate nell’AIR 2023. Oltre a quelli appena citati, esistono tanti altri fornitori di prestazioni ambulatoriali ugualmente soggetti all’obbligo di collegamento. Di conseguenza, anche le stime dei costi non vanno considerate definitive. Il numero di fornitori di prestazioni soggetti a tale obbligo, che fatturano conformemente alla LAI, alla LAINF o alla LAM, può sovrapporsi a questi dati.</p>
<p class="absatz man-space-before-4">In linea di principio, i fornitori di prestazioni devono provvedere loro stessi a collegarsi al sistema d’informazione CSE e, pertanto, compiere tutti i passi necessari per adempiere il loro obbligo di registrare i dati rilevanti ai fini della cura nella CSE. Possono tuttavia delegare questo compito a una comunità d’intesa con quest’ultima. In tal caso, sarà la comunità a svolgere per loro conto tutte le operazioni richieste per il collegamento al sistema d’informazione CSE (p. es. iscrizione nell’elenco dei professionisti della salute e delle strutture sanitarie, collegamento con i mezzi di autenticazione ecc.).</p>
<p class="absatz man-space-before-4">I costi per la CSE a carico dei professionisti della salute e delle strutture sanitarie varieranno sensibilmente e saranno costituiti da costi di collegamento unici e da costi di gestione annui ricorrenti.</p>
<p class="absatz man-space-before-4">I professionisti della salute e le strutture sanitarie potranno collegarsi alla CSE tramite un portale d’accesso e accedere in questo modo ai dati autorizzati nonché adempiere il loro obbligo di registrazione. Specialmente per le grandi strutture sanitarie, questa procedura sarà poco efficiente e richiederà molte operazioni manuali. È pertanto prevedibile che la maggior parte dei professionisti della salute e delle strutture sanitarie collegherà i propri sistemi primari direttamente tramite l’interfaccia CSE, per cui lo scambio di dati tra il sistema d’informazione CSE e questi sistemi avverrà nella maggioranza dei casi in modo automatizzato e i dati dovranno essere registrati una sola volta.</p>
<p class="absatz man-space-before-4">Già oggi, nel quadro della CIP, soprattutto gli ospedali hanno optato per questa variante. Per loro, il passaggio sarà semplice anche perché nei prossimi anni la CIP sarà allineata allo standard internazionale FHIR. I moderni sistemi d’informazione delle cliniche e degli studi medici sono già basati su questo standard e necessiteranno solo di piccoli adeguamenti, mentre le soluzioni più datate potrebbero non essere ancora compatibili e pertanto il loro adeguamento sarà più complesso. Va comunque tenuto presente che la maggior parte di queste soluzioni è già stata ammortizzata e che lo SwissHDS richiederà in ogni caso un aggiornamento. Un investimento in standard moderni consentirà ai professionisti della salute e alle strutture sanitarie di ottimizzare i processi e di renderli più efficienti.</p>
<p class="absatz man-space-before-4">In generale, i costi di collegamento e di gestione a carico dei professionisti della salute e delle strutture sanitarie non possono quindi essere quantificati. Essi dipendono fortemente dalla soluzione adottata e dal grado di automazione auspicato. L’AIR 2023 si è basata su indicazioni fornite dalle comunità, dalle comunità di riferimento e dai professionisti della salute, le cui stime dei costi si situavano in un’ampia forbice.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Ripercussioni sui titolari</p>
<p class="absatz man-space-before-4">Per i titolari di una CSE, la nuova LCSE sarà vantaggiosa innanzitutto perché migliorerà la qualità delle cure, in quanto tutti i professionisti della salute e le strutture sanitarie saranno obbligati a registrare i dati rilevanti ai fini della cura nella CSE.</p>
<p class="absatz man-space-before-4">Con l’introduzione della possibilità di opporsi all’apertura automatica, sarà aperta automaticamente una CSE per tutte le persone domiciliate in Svizzera a meno che non vi si oppongano. La CSE rimarrà quindi volontaria e potrà essere eliminata in qualsiasi momento. Inoltre, i diritti per accedervi dovranno essere attribuiti esplicitamente, salvaguardando così il diritto all’autodeterminazione informativa. La possibilità di opporsi all’apertura automatica favorirà una larga diffusione della CSE: secondo molti attori interpellati nel quadro dell’AIR 2023, meno del 10 per cento della popolazione eserciterà il diritto di opposizione (a titolo di confronto: in Austria lo ha fatto circa il 3 %), per cui, al termine del primo svolgimento della procedura di apertura automatica con diritto di opposizione, tra gli 8 e i 9 milioni di persone potrebbero disporre di una CSE. Una volta aperta una CSE, i fornitori di prestazioni saranno tenuti a registrarvi i dati rilevanti ai fini della cura. Secondo le stime, tra il 40 e il 45 per cento delle CSE non sarà in un primo tempo utilizzata attivamente dai titolari, ma grazie all’obbligo di registrazione servirà già come archivio a lungo termine per i dati rilevanti ai fini della cura. Anche le CSE non utilizzate attivamente vanno valutate in modo positivo, in quanto i dati saranno comunque accessibili in situazioni di emergenza medica e disponibili per un futuro utilizzo da parte del titolare. Parallelamente, il presente progetto propone una semplificazione dei diritti d’accesso anche per le CSE non utilizzate attivamente dai titolari, offrendo così una soluzione pragmatica per la consultazione nel quotidiano da parte dei professionisti della salute e delle strutture sanitarie.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Ripercussioni su altri gruppi di attori</p>
<p class="absatz man-space-before-4">L’AIR 2023 sintetizza le ripercussioni su altri gruppi di attori come indicato di seguito.</p>
<p class="absatz man-space-before-4"><i>Fornitori di piattaforme: </i>gli attuali fornitori di piattaforme saranno fortemente penalizzati dalla centralizzazione. Un parere giuridico ha chiarito le possibili richieste di indennizzo e stabilito che non si potrà far valere alcun diritto nei confronti dello Stato<sup><a href="#fn-d30764e4564" id="fnbck-d30764e4564">84</a></sup>. Per eventuali perdite economiche causate dalla centralizzazione dell’infrastruttura tecnica, potrebbero essere tutt’al più chiamate a rispondere le comunità di riferimento e le comunità quali partner contrattuali.</p>
<p class="absatz man-space-before-4"><i>Id-e statale ed emittenti privati di strumenti d’identificazione</i>: in futuro, i titolari di una CSE dovranno utilizzare l’Id-e statale e il servizio di autenticazione AGOV per accedere alla loro CSE. Ciò semplificherà i processi per tutte le parti coinvolte e faciliterà l’utilizzo della CSE. Anche la Confederazione in qualità di gestore del sistema d’informazione CSE ne trarrà vantaggio, perché a lungo termine dovrà supportare un solo tipo di mezzo di autenticazione per i titolari e questo ridurrà sia i costi di implementazione sia quelli di manutenzione. Inoltre, la CSE contribuirà a una rapida ed ampia diffusione dell’Id-e statale e viceversa. Il Consiglio federale potrà prevedere, specie per i professionisti della salute e determinati altri gruppi, mezzi alternativi all’Id-e ma con un livello di sicurezza comparabile, quali per esempio l’accesso tramite un’identità AGOV, in modo tale da garantire che l’utilizzo dell’Id-e rimanga volontario. Se un utilizzo intensivo dell’Id-e nell’ambito della CSE dovesse richiedere risorse supplementari, l’Ufficio federale di giustizia, in qualità di unità amministrativa responsabile dell’applicazione, dovrà richiederle seguendo il consueto iter.</p>
<p class="absatz man-space-before-4">Gli attuali emittenti di strumenti d’identificazione (SwissID, TrustID e Hin) saranno penalizzati dall’utilizzo dell’Id-e statale previsto per la CSE, che con tutta probabilità accrescerà la diffusione di questo mezzo.</p>
<p class="absatz man-space-before-4"><i>Organismo di certificazione</i>: l’attuale organismo di certificazione KPMG AG sarà direttamente toccato sia dalla gestione del sistema d’informazione CSE da parte della Confederazione, sia dalla sostituzione della certificazione con l’autorizzazione. Con la nuova LCSE, la KPMG AG perderà un ramo delle sue ampie attività di certificazione.</p>
<p class="absatz man-space-before-4"><i>Assicuratori-malattie: </i>ai sensi della nuova legge, gli assicuratori-malattie continueranno a rivestire un ruolo secondario. Potranno unicamente accedere all’elenco dei professionisti della salute e delle strutture sanitarie per controllare il rispetto dell’obbligo di collegamento da parte degli ospedali e delle case per partorienti con cui concludono convenzioni sulla remunerazione delle prestazioni dell’AOMS.</p>
<div class="footnotes"><p id="fn-d30764e4564"><sup><a href="#fnbck-d30764e4564">84</a></sup><sup></sup> Stalder, Beat (2024): «Rechtsgutachten vom 26. Februar 2024 betreffend das Risiko von Entschädigungsforderungen gegenüber dem Bund im Zusammenhang mit der Neuregelung des elektronischen Patientendossiers». Consultabile all’indirizzo: <a href="https://www.bag.admin.ch/it" target="_blank">
				www.bag.admin.ch
			</a> &gt; Temi &gt; La cartella informatizzata del paziente &gt; CSE: dalla revisione totale alla nuova legge (stato: 5.11.2025).</p></div>
</div></section><section id="lvl_6/lvl_6.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.4">6.4 Ripercussioni sull’economia</a>
</h2>
<div class="collapseable">
<p class="absatzvor man-space-before-8">Attualmente, una combinazione di sfide organizzative e normative unita alla struttura decentralizzata ostacolano fortemente l’utilizzo su vasta scala della CIP. Basti pensare che solo l’1 per cento circa della popolazione svizzera dispone di una CIP e che appena il 20 per cento degli studi medici e il 10 per cento delle farmacie vi sono collegati. La Svizzera conta inoltre una minoranza di strutture sanitarie stazionarie già soggette all’obbligo di collegamento ma che non vi hanno ancora provveduto. La nuova LCSE intende porre rimedio alla situazione.</p>
<p class="absatz man-space-before-4">Al momento, non esistono nuove stime affidabili che quantifichino in termini monetari i benefici economici della CSE in Svizzera. Un’analisi di McKinsey<sup><a href="#fn-d30764e4597" id="fnbck-d30764e4597">85</a></sup> stima che il potenziale beneficio della CIP, dello scambio di dati standardizzato senza supporto cartaceo e della ricetta elettronica per la Svizzera rappresenti complessivamente 1,5 miliardi di franchi l’anno. L’analisi indica che queste tecnologie migliorano l’efficienza e riducono la domanda di prestazioni sanitarie. Grazie alla maggiore disponibilità di informazioni si possono altresì evitare trattamenti inutili e, in certi casi, errori medici. Secondo l’analisi la CIP funge inoltre da base per l’ulteriore sviluppo digitale dell’intero settore. Per quanto concerne la Germania, dall’analisi risulta che la cartella clinica elettronica è la tecnologia sanitaria digitale più importante e con il maggior potenziale di benefici tra le 26 tecnologie sanitarie digitali esaminate.</p>
<p class="absatz man-space-before-4">La possibilità di opporsi all’apertura automatica per la popolazione e l’obbligo di collegamento per tutti i fornitori di prestazioni previsti dalla LCSE genereranno effetti di rete diretti: sin dall’inizio sarà raggiunto un numero critico di persone, in quanto è probabile che solo una piccola minoranza eserciterà il diritto di opposizione. Questo effetto sarà ulteriormente rafforzato dal collegamento di tutti i fornitori di prestazioni al sistema d’informazione CSE. Quanto più numerosi saranno i professionisti della salute e le strutture sanitarie che utilizzeranno la CSE, tanto maggiori saranno i benefici per loro, ma anche per tutti gli altri attori. Secondo l’AIR 2023, la sua diffusione dipenderà fortemente dall’adeguamento delle funzionalità nonché da eventuali incentivi finanziari, ossia dall’indennizzo del lavoro supplementare legato all’aggiornamento dei dati. Grazie all’accresciuto utilizzo della CSE la documentazione medica sarà più completa e meno lacunosa. Allo stesso tempo, anche lo scambio di informazioni tra professionisti della salute e strutture sanitarie diventerà più efficiente, con effetti positivi sulla qualità e sulla continuità delle cure. Questi meccanismi sono anche scientificamente fondati. Uno studio svolto nel 2024 dalla Scuola universitaria zurighese per le scienze applicate (ZHAW) mostra che la CIP offre enormi vantaggi ai pazienti e ai collaboratori del settore sanitario<sup><a href="#fn-d30764e4610" id="fnbck-d30764e4610">86</a></sup>. Nel quadro dello studio, alcuni esperti hanno valutato oltre una ventina di soluzioni di sanità digitale sotto il profilo della fattibilità e dei benefici. Grazie al rapido accesso ai dati sanitari rilevanti, la CIP promuove la collaborazione interprofessionale e riduce al minimo le ridondanze. È valutata positivamente anche per quanto riguarda l’esperienza di cura del paziente e l’alleggerimento del carico di lavoro dei professionisti della salute, al punto da essere definita nello studio la «NFTA del settore sanitario».</p>
<p class="absatz man-space-before-4">Dato che attualmente tutte le piattaforme delle comunità e delle comunità di riferimento offrono in linea di principio lo stesso servizio, una soluzione centralizzata consentirà di sfruttare meglio gli effetti di scala. Innanzitutto, scompariranno i costi tecnici necessari per garantire l’interoperabilità. L’AIR 2024 parte quindi dal presupposto che, <i>ceteris paribus</i>, un sistema centralizzato per la gestione della futura CSE sarà più conveniente della gestione parallela di più sistemi CIP.</p>
<p class="absatz man-space-before-4">Non da ultimo, sono attesi anche effetti di rete e di scala indiretti: l’elevato numero di utenti e le interfacce standardizzate derivanti dai requisiti della LCSE e del sistema d’informazione CSE, anche nel quadro di DigiSanté, motiveranno i fornitori di software ad adeguare di conseguenza i loro sistemi primari e a collegarli al sistema d’informazione CSE. Allo stesso tempo, i costi di sviluppo potranno essere ripartiti su un numero maggiore di utenti. Inoltre, il quadro giuridico stabile e la prevista introduzione dello SwissHDS assicureranno la protezione degli investimenti futuri.</p>
<p class="absatz man-space-before-4">In sintesi, sulla base dell’AIR 2023 (punto da esaminare 4) si può affermare che, in linea di principio, le misure proposte appaiono adatte a realizzare gli obiettivi della nuova LCSE.</p>
<div class="footnotes">
<p id="fn-d30764e4597"><sup><a href="#fnbck-d30764e4597">85</a></sup><sup></sup>  «Digitization in healthcare the CHF 8,2 billion opportunity for Switzerland», McKinsey in cooperazione con il Politecnico federale di Zurigo, settembre 2021. Consultabile all’indirizzo: <a href="https://www.mckinsey.com/ch/our-insights/digitization-in-healthcare" target="_blank">
				www.mckinsey.com/ch/our-insights/digitization-in-healthcare
			</a> (stato: 1.9.2025); versione tedesca scaricabile in PDF.</p>
<p id="fn-d30764e4610"><sup><a href="#fnbck-d30764e4610">86</a></sup><sup></sup> «Der konkrete Nutzen von Digital-Health-Lösungen in der Schweiz. Welchen Beitrag kann die Digitalisierung zur Qualitätssteigerung im Gesundheitswesen leisten?», ZHAW, febbraio 2024. Consultabile all’indirizzo: <a href="http://www.zhaw.ch" target="_blank">
				www.z
				haw.
				ch
			</a> &gt; Forschung (DOI: <a href="https://doi.org/10.21256/zhaw-30255" target="_blank">
				10.21256/zhaw-30255
			</a>).</p>
</div>
</div></section><section id="lvl_6/lvl_6.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.5">6.5 Altre ripercussioni</a>
</h2>
<div class="collapseable">
<p class="absatzvor man-space-before-8">Partendo dai cinque punti esaminati nell’ambito dell’AIR 2023 nonché dalle ulteriori osservazioni emerse dall’AIR 2024, le altre ripercussioni possono essere sintetizzate come segue:</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Necessità e possibilità d’intervento dello Stato (punto da esaminare I)</p>
<p class="absatz man-space-before-4">Nel caso dell’attuale CIP, la necessità d’intervento dello Stato scaturisce dal fallimento della regolamentazione, diventato evidente dall’entrata in vigore della LCIP il 15 aprile 2017. Gli scopi originariamente perseguiti da questa legge sono ancora oggi ben lontani dal poter essere realizzati in un prossimo futuro.</p>
<p class="absatz man-space-before-4">Il rapporto in adempimento del postulato Wehrli ha analizzato a fondo lo sviluppo a rilento della CIP ed è giunto alla conclusione che molti ostacoli al suo utilizzo su vasta scala sono riconducibili al suo disciplinamento e richiedono adeguamenti legislativi per imprimere un’accelerazione.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Opzioni d’intervento alternative (punto da esaminare II)</p>
<p class="absatz man-space-before-4">L’AIR 2023 ha esaminato tre alternative agli interventi più incisivi (obbligo di collegamento di fornitori di prestazioni ambulatoriali e possibilità di opporsi all’apertura automatica):</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">ruolo attivo degli assicuratori-malattie nell’utilizzo della CIP;</dd>
<dt class="man-space-before-4">– </dt>
<dd class="man-space-before-4">incentivi tariffari per l’utilizzo della CIP da parte dei professionisti della salute;</dd>
<dt class="man-space-before-4">– </dt>
<dd class="man-space-before-4">collegamento della CIP a riduzioni individuali dei premi.</dd>
</dl>
<p class="absatz man-space-before-4">Tutte e tre le alternative sono state giudicate poco adatte sia dagli esperti interpellati sia a seguito delle analisi approfondite effettuate.</p>
<p class="absatz man-space-before-4">Entrambe le AIR hanno esaminato le <i>ripercussioni per i singoli gruppi della società (punto da esaminare II)</i>. Le ripercussioni per i diversi attori sono illustrate nei numeri 6.2 e 6.3.</p>
<p class="absatz man-space-before-4">I <i>punti da esaminare IV (ripercussioni per l’economia globale)</i> e <i>V (adeguatezza a livello di esecuzione)</i> sono descritti nel numero 6.4.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Diffusione e utilizzo della CIP</p>
<p class="absatz man-space-before-4">Secondo l’AIR 2024, a breve e medio termine è probabile che la centralizzazione dell’infrastruttura tecnica faccia ritardare la diffusione della CIP, a causa in particolare degli adeguamenti legislativi necessari. I vari attori potrebbero essere restii a investire o non investire affatto, finché non sapranno chi si è aggiudicato l’appalto per il sistema d’informazione CSE e non saranno definiti gli standard tecnici, le interfacce e la nuova struttura di finanziamento. Per esempio, non avranno alcun incentivo a sviluppare ulteriormente i sistemi primari finché il nuovo sistema d’informazione CSE non sarà operativo o perlomeno non si saprà come sarà attuato. Il differimento di attività economiche private significherà anche meno innovazioni. Nella fase di transizione, i fondi stanziati dal Parlamento per il relativo finanziamento dovranno servire ad attenuare questa ripercussione.</p>
<p class="absatz man-space-before-4">A medio termine, la centralizzazione potrebbe causare ritardi nell’attuazione di ulteriori misure previste dalla nuova LCSE (p. es. della possibilità di opporsi all’apertura automatica). Per questo motivo, una raccomandazione importante formulata nell’AIR 2024 è quella di metterle in atto in maniera coordinata. Secondo gli esperti è fondamentale in particolare che la procedura di apertura automatica con diritto di opposizione per la popolazione e l’obbligo di collegamento per tutti i fornitori di prestazioni vengano attuati solo dopo la centralizzazione dei sistemi esistenti. In questo modo, l’apertura di diversi milioni di CSE e il collegamento di tutti i fornitori di prestazioni avverrebbero sul nuovo sistema d’informazione CSE. Ciò rafforzerebbe il coordinamento, la credibilità e la fiducia nel sistema, abbasserebbe i costi dell’infrastruttura, semplificherebbe il processo di migrazione ed eviterebbe ridondanze. Anche la formazione e l’informazione della popolazione e dei fornitori di prestazioni ne risulterebbero semplificate, in quanto per la maggioranza si eviterebbero la migrazione e i relativi costi di adeguamento. Il Consiglio federale propone quindi periodi di transizione appropriati per garantire un’attuazione coordinata.</p>
</div></section><section id="lvl_6/lvl_6.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.6">6.6 Ripercussioni su altri settori</a>
</h2>
<div class="collapseable">
<p class="absatzvor man-space-before-8">Il presente progetto è stato elaborato in modo da consentire in linea di principio l’interoperabilità internazionale e si basa sugli standard e sulle raccomandazioni internazionali vigenti.</p>
<p class="absatz man-space-before-4">Poiché non sono previste ripercussioni dirette per le Città, i Comuni, gli agglomerati e le regioni di montagna, la società in generale o l’ambiente, tale aspetto non è stato approfondito.</p>
</div></section>
</div></section><section id="lvl_7"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_7">7 Aspetti giuridici</a>
</h1>
<div class="collapseable">
<section id="lvl_7/lvl_7.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.1">7.1 Costituzionalità</a>
</h2>
<div class="collapseable">
<p class="absatzvor man-space-before-8">Dal 1° ottobre 2024, la LCIP si fonda tra l’altro sulle competenze della Confederazione nell’ambito dell’assicurazione contro le malattie e gli infortuni (art. 117 cpv. 1 Cost.). Anche la LCSE dovrà in futuro fondarsi sull’articolo 117 capoverso 1 Cost.</p>
<p class="absatz man-space-before-4">Secondo l’articolo 41 capoverso 1 lettera b Cost., a complemento della responsabilità e dell’iniziativa private, la Confederazione e i Cantoni si adoperano affinché ognuno fruisca delle cure necessarie alla sua salute. L’articolo 41 capoverso 2 Cost. stabilisce che la Confederazione e i Cantoni devono adoperarsi affinché ognuno sia assicurato contro le conseguenze economiche della malattia e dell’infortunio. Inoltre, perseguono gli obiettivi sociali nell’ambito delle loro competenze costituzionali e dei mezzi disponibili (art. 41 cpv. 3 Cost.). Secondo l’articolo 117<i>a</i> capoverso 1 Cost., nell’ambito delle loro competenze, la Confederazione e i Cantoni provvedono affinché tutti abbiano accesso a cure mediche di base sufficienti e di qualità. Questi mandati sono vincolanti per la Confederazione nel quadro dell’attuazione dell’articolo 117 capoverso 1 Cost.</p>
<p class="absatz man-space-before-4">L’obiettivo della LCSE è rafforzare l’alta qualità dell’assistenza sanitaria e accrescere l’efficienza del sistema sanitario, così da influenzare positivamente l’evoluzione dei costi a carico dell’AOMS. La CSE contribuisce a ridurre le prestazioni inutili, inappropriate e antieconomiche a carico dell’AOMS, come pure a garantire la qualità delle prestazioni. Grazie agli effetti positivi a livello di efficienza e di evoluzione dei costi, contribuisce al raggiungimento degli obiettivi dell’AOMS e, di conseguenza, è considerata uno strumento dell’AOMS. Nel settore dell’assicurazione malattie, la Confederazione ha piene competenze normative. Spetta quindi alla Confederazione disciplinare in maniera esaustiva i suoi compiti e quelli dei Cantoni e delle comunità in relazione alla CSE. L’articolo 117 capoverso 1 Cost. la autorizza in particolare a gestire il sistema d’informazione CSE come strumento dell’AOMS. La gestione di questo sistema da parte della Confederazione è necessario e opportuno in quanto più infrastrutture parallele comporterebbero problemi a livello di interoperabilità, renderebbero difficoltoso l’utilizzo della CSE e tenderebbero a far aumentare i costi. La Confederazione può inoltre obbligare i Cantoni a partecipare al finanziamento poiché, essendo i costi del sistema d’informazione CSE costi dell’AOMS, la Confederazione può prevederne il finanziamento da parte dell’ente pubblico.</p>
<p class="absatz man-space-before-4">L’obbligo dei fornitori di prestazioni di collegarsi al sistema d’informazione CSE è disciplinato nei corrispondenti atti legislativi speciali (LAMal, LAI, LAINF e LAM) e si fonda sulle rispettive norme di competenza. L’obbligo dei fornitori di prestazioni secondo la LAMal, la LAI, la LAINF e la LAM di registrare i dati rilevanti ai fini della cura contribuisce al raggiungimento degli obiettivi delle rispettive assicurazioni sociali e si fonda sulla base costituzionale che le regge. Poiché l’obbligo di registrare i dati rilevanti ai fini della cura è sancito nella LCSE, anche quest’ultima deve ora fondarsi sulle competenze della Confederazione nel settore della sanità militare (art. 60 cpv. 1 Cost.) e dell’assicurazione per l’invalidità (art. 112 cpv. 1 Cost.). La possibilità di collegare i professionisti della salute e le strutture sanitarie della sanità militare al sistema d’informazione CSE, insieme agli obblighi che ne conseguono, sono fondati anch’essi sull’articolo 60 capoverso 1 Cost.</p>
<p class="absatz man-space-before-4">Per il resto, la LCSE si fonda sulla competenza della Confederazione di emanare prescrizioni sull’esercizio dell’attività economica privata (art. 95 cpv. 1 Cost.). In virtù di tale disposizione, il presente progetto prevede che i professionisti della salute e le strutture sanitarie che si collegano al sistema d’informazione CSE su base volontaria siano anch’essi soggetti agli obblighi della LCSE, in particolare all’obbligo di registrare i dati rilevanti ai fini della cura dei titolari di una CSE.</p>
<p class="absatz man-space-before-4">Le condizioni per essere autorizzati quali fornitori di prestazioni e fornire prestazioni a carico di un’assicurazione sociale si applicano in un ambito che, a livello costituzionale e legislativo, è perlopiù privato della libertà economica<sup><a href="#fn-d30764e4715" id="fnbck-d30764e4715">87</a></sup>. L’obbligo per i fornitori di prestazioni di collegarsi al sistema d’informazione CSE sancito nei rispettivi atti legislativi speciali (LAMal, LAI, LAINF e LAM) e l’obbligo sancito nella LCSE di registrazione dei dati da parte dei fornitori di prestazione sono di interesse pubblico, oltre che appropriati, necessari e ragionevoli. Entrambi questi obblighi sono opportuni poiché solo così è possibile favorire una registrazione quanto più completa possibile di tutti i dati rilevanti ai fini della cura, indipendentemente dall’assicurazione sociale che copre i costi. La registrazione consente inoltre di evitare il più possibile le cure inutili o inappropriate, alleggerendo così i costi a carico delle assicurazioni sociali finanziate dalla collettività. La LCSE contribuisce in questo senso all’adempimento dei mandati costituzionali sopra citati.</p>
<div class="footnotes"><p id="fn-d30764e4715"><sup><a href="#fnbck-d30764e4715">87</a></sup><sup></sup>  Cfr. DTF <b>130</b> I 26, consid. 4.3, per quanto concerne l’assicurazione malattie.</p></div>
</div></section><section id="lvl_7/lvl_7.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.2">7.2 Compatibilità con gli impegni internazionali della Svizzera</a>
</h2>
<div class="collapseable">
<p class="absatzvor man-space-before-8">Il presente progetto è compatibile con gli impegni internazionali della Svizzera. È in particolare compatibile con quelli derivanti dall’ALC e dall’allegato K della Convenzione del 4 gennaio 1960<sup><a href="#fn-d30764e4731" id="fnbck-d30764e4731">88</a></sup> istitutiva dell’Associazione europea di libero scambio (Convenzione AELS). Sulla base dell’ALC e della Convenzione AELS riveduta, la Svizzera emana disposizioni equivalenti a quelle dell’UE in materia di coordinamento dei sistemi di sicurezza sociale, segnatamente quelle dei regolamenti (CE) n. 883/2004<sup><a href="#fn-d30764e4743" id="fnbck-d30764e4743">89</a></sup> e (CE) n. 987/2009<sup><a href="#fn-d30764e4756" id="fnbck-d30764e4756">90</a></sup>.</p>
<p class="absatz man-space-before-4">Tale normativa non mira ad armonizzare i sistemi di sicurezza sociale nazionali. Gli Stati sono liberi di determinare in larga misura la struttura concreta, il campo d’applicazione personale, le modalità di finanziamento e l’organizzazione del proprio sistema di sicurezza sociale. Nel far questo, devono tuttavia osservare i principi di coordinamento quali la parità di trattamento tra i propri cittadini e i cittadini delle altre parti contraenti, la determinazione del diritto applicabile, la totalizzazione dei periodi di assicurazione e la salvaguardia dei diritti acquisiti, principi che non sono toccati dal presente progetto.</p>
<div class="footnotes">
<p id="fn-d30764e4731"><sup><a href="#fnbck-d30764e4731">88</a></sup><sup></sup>  <a href="https://fedlex.data.admin.ch/vocabulary/legal-taxonomy/2314" target="_blank" data-rs-uri="https://fedlex.data.admin.ch/eli/cc/1960/590_635_621" data-rs="0.632.31" data-lang="it">RS<b> 0.632.31</b></a></p>
<p id="fn-d30764e4743"><sup><a href="#fnbck-d30764e4743">89</a></sup><sup></sup>  Regolamento (CE) n. 883/2004 del Parlamento europeo e del Consiglio, del 29 aprile 2004, relativo al coordinamento dei sistemi di sicurezza sociale, nella versione vincolante per la Svizzera dell’Allegato II dell’ALC (una versione consolidata non vincolante di questo regolamento è pubblicata nella <a href="https://fedlex.data.admin.ch/vocabulary/legal-taxonomy/3724" target="_blank" data-rs-uri="https://fedlex.data.admin.ch/eli/cc/2012/323" data-rs="0.831.109.268.1" data-lang="it">RS <b>0.831.109.268.1</b></a>) e nella versione vincolante per la Svizzera secondo l’appendice 2 dell’allegato K della Convenzione AELS.</p>
<p id="fn-d30764e4756"><sup><a href="#fnbck-d30764e4756">90</a></sup><sup></sup>  Regolamento (CE) n. 987/2009 del Parlamento europeo e del Consiglio, del 16 settembre 2009, che stabilisce le modalità di applicazione del regolamento (CE) n. 883/2004 relativo al coordinamento dei sistemi di sicurezza sociale, nella versione vincolante per la Svizzera dell’Allegato II dell’ALC (una versione consolidata non vincolante di questo regolamento è pubblicata nella <a href="https://fedlex.data.admin.ch/vocabulary/legal-taxonomy/3725" target="_blank" data-rs-uri="https://fedlex.data.admin.ch/eli/cc/2012/356" data-rs="0.831.109.268.11" data-lang="it">RS <b>0.831.109.268.11</b></a>) e nella versione vincolante per la Svizzera secondo l’appendice 2 dell’allegato K della Convenzione AELS.</p>
</div>
</div></section><section id="lvl_7/lvl_7.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.3">7.3 Forma dell’atto</a>
</h2>
<div class="collapseable"><p class="absatzvor man-space-before-8">Il progetto comprende disposizioni importanti che contengono norme di diritto per cui, in base all’articolo 164 capoverso 1 Cost., devono essere emanate sotto forma di legge federale. L’atto sottostà a referendum facoltativo.</p></div></section><section id="lvl_7/lvl_7.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.4">7.4 Subordinazione al freno alle spese</a>
</h2>
<div class="collapseable"><p class="absatzvor man-space-before-8">Il progetto non contiene né nuove disposizioni in materia di sussidi né nuovi crediti d’impegno o limiti di spesa. Non sottostà pertanto al freno alle spese (art. 159 cpv. 3 lett. b Cost.).</p></div></section><section id="lvl_7/lvl_7.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.5">7.5 Rispetto del principio di sussidiarietà e del principio dell’equivalenza fiscale</a>
</h2>
<div class="collapseable">
<p class="absatzvor man-space-before-8">Nell’assegnazione e nell’adempimento dei compiti statali va osservato il principio della sussidiarietà (art. 5<i>a</i> Cost.). Secondo l’articolo 43<i>a</i> capoverso 1 Cost. la Confederazione assume unicamente i compiti che superano la capacità dei Cantoni o che esigono un disciplinamento uniforme da parte sua. Allo stesso tempo, deve fare ricorso in modo moderato alle proprie competenze, lasciando ai Cantoni un margine sufficiente per l’adempimento dei loro compiti.</p>
<p class="absatz man-space-before-4">Con questo progetto, l’attuazione decentralizzata prevista dall’attuale LCIP è sostituita con un sistema d’informazione CSE centralizzato e gestito dalla Confederazione. Ciò è necessario in quanto l’attuale sistema basato su piattaforme decentralizzate ha raggiunto i suoi limiti in termini di capacità e di garanzia dell’interoperabilità. Al nuovo sistema d’informazione centralizzato CSE dovranno essere collegati tutti i fornitori di prestazioni nell’ambito delle assicurazioni sociali nazionali (LAMal, LAI, LAINF e LAM) come pure la sanità militare, affinché possibilmente tutti i dati rilevanti ai fini della cura siano registrati nella CSE e quest’ultima offra il massimo dei benefici. Nonostante l’assistenza sanitaria sia di competenza dei Cantoni, la Confederazione si assumerà i costi per la creazione e l’ulteriore sviluppo del sistema d’informazione CSE. La partecipazione finanziaria della Confederazione è quindi importante. Dato che l’assistenza sanitaria alla popolazione è di loro competenza, i Cantoni si faranno carico dei costi di gestione di tale sistema (cfr. art. 9 cpv. 2 D-LCSE) e garantiranno il finanziamento di una comunità nel loro territorio se quest’ultima non sarà in grado di autofinanziarsi (cfr. art. 30 cpv. 2 D-LCSE).</p>
<p class="absatz man-space-before-4">Il Consiglio federale ritiene che la ripartizione dei costi tra Confederazione e Cantoni contemplata dal disegno sia equa e rispetti gli orientamenti federalisti, segnatamente i principi dell’equivalenza fiscale (art. 43<i>a</i> cpv. 2 e 3 Cost.) e della sussidiarietà (art. 5<i>a</i> e 43<i>a</i> cpv. 1 Cost.).</p>
</div></section><section id="lvl_7/lvl_7.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.6">7.6 Delega di competenze legislative</a>
</h2>
<div class="collapseable">
<p class="absatzvor man-space-before-8">È possibile delegare competenze normative mediante legge federale, sempreché la Costituzione non lo escluda (art. 164 cpv. 2 Cost.). La Costituzione prevede una limitazione generale di tale possibilità imponendo l’obbligo di emanare le disposizioni importanti che contengono norme di diritto sotto forma di legge federale (art. 164 cpv. 1 Cost.). Fanno eccezione i casi in cui la legge stessa definisce già i principi, delimitando così il quadro entro il quale può iscriversi il disciplinamento del Consiglio federale.</p>
<p class="absatz man-space-before-4">Diverse disposizioni del disegno conferiscono al Consiglio federale la competenza di emanare disposizioni di esecuzione. Tali deleghe sono necessarie, in quanto riguardano aspetti che – tra l’altro a causa dell’elevata tecnicità – richiedono un disciplinamento dettagliato. Inoltre, sono opportune laddove in futuro occorrerà un rapido adeguamento ai nuovi sviluppi tecnici e all’armonizzazione a livello internazionale. Gli articoli del disegno che delegano al Consiglio federale l’emanazione del diritto esecutivo sono elencati qui di seguito:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">articolo 5 capoverso 6: il Consiglio federale può stabilire che l’elenco dei professionisti della salute e delle strutture sanitarie e i servizi di ricerca di metadati o prescrizioni semantiche siano resi pubblicamente accessibili. Affinché possano esserlo, occorre che sussista un interesse pubblico all’accesso ai dati in questione;</dd>
<dt class="man-space-before-4">– </dt>
<dd class="man-space-before-4">articolo 6: il Consiglio federale stabilisce la durata di conservazione dei dati verbalizzati relativi ai trattamenti di dati effettuati nel sistema d’informazione CSE;</dd>
<dt class="man-space-before-4">– </dt>
<dd class="man-space-before-4">articolo 7: il Consiglio federale stabilisce le prescrizioni tecniche, sintattiche e semantiche concernenti i dati e la loro trasmissione al sistema d’informazione CSE;</dd>
<dt class="man-space-before-4">– </dt>
<dd class="man-space-before-4">articolo 10 capoverso 1: il Consiglio federale può prevedere deroghe all’obbligo di autenticazione per la registrazione di dati nel sistema d’informazione CSE da parte dei professionisti della salute e delle strutture sanitarie;</dd>
<dt class="man-space-before-4">– </dt>
<dd class="man-space-before-4">articolo 10 capoverso 2: il Consiglio federale definisce i mezzi di autenticazione per i trattamenti di dati nel sistema d’informazione CSE. Per i mezzi di autenticazione non ancora disciplinati a livello di legge, definisce i requisiti che devono soddisfare e disciplina la procedura per il loro riconoscimento;</dd>
<dt class="man-space-before-4">– </dt>
<dd class="man-space-before-4">articolo 11 capoverso 6: ai fini della completezza e dell’affidabilità, il Consiglio federale può prevedere che i titolari non possano cancellare singole informazioni da set di dati correlati, per esempio un medicamento da un piano farmacologico o una singola vaccinazione, e nemmeno rendere accessibili soltanto singoli set di dati;</dd>
<dt class="man-space-before-4">– </dt>
<dd class="man-space-before-4">articolo 12 capoverso 4: il Consiglio federale disciplina la procedura relativa all’inizio e alla cessazione della rappresentanza di persone minorenni o incapaci di discernimento. Disciplina, inoltre, gli obblighi dei Cantoni in caso di istituzione di una rappresentanza;</dd>
<dt class="man-space-before-4">– </dt>
<dd class="man-space-before-4">articolo 14 capoverso 3 lettera a: il Consiglio federale può prevedere deroghe al principio secondo cui i dati rilevanti ai fini della cura devono essere registrati solo dopo l’apertura di una CSE: in altre parole, questi dati devono poter essere registrati nella CSE anche retroattivamente dai professionisti della salute e dalle strutture sanitarie;</dd>
<dt class="man-space-before-4">– </dt>
<dd class="man-space-before-4">articolo 16 capoverso 2: il Consiglio federale disciplina la procedura di autorizzazione di applicazioni sanitarie digitali e stabilisce le condizioni che deve soddisfare un’applicazione sanitaria digitale affinché sia garantito il corretto funzionamento del sistema d’informazione CSE. A tal fine, può inoltre prescrivere ulteriori requisiti per le applicazioni sanitarie digitali;</dd>
<dt class="man-space-before-4">– </dt>
<dd class="man-space-before-4">articolo 17 capoverso 4: il Consiglio federale può stabilire ulteriori dati da iscrivere nel registro CSE, qualora siano necessari all’apertura, alla tenuta e all’eliminazione della CSE;</dd>
<dt class="man-space-before-4">– </dt>
<dd class="man-space-before-4">articolo 20 capoverso 5: il Consiglio federale può esentare le persone con uno statuto riconosciuto dal diritto internazionale e i loro familiari dall’apertura automatica della CSE;</dd>
<dt class="man-space-before-4">– </dt>
<dd class="man-space-before-4">articolo 22 capoverso 2: il Consiglio federale può designare ulteriori mezzi d’identificazione con cui le persone possono dimostrare la propria identità all’apertura di una CSE;</dd>
<dt class="man-space-before-4">– </dt>
<dd class="man-space-before-4">articolo 27 capoverso 2: il Consiglio federale può prevedere che ulteriori professionisti della salute e ausiliari debbano iscriversi nell’elenco dei professionisti della salute e delle strutture sanitarie;</dd>
<dt class="man-space-before-4">– </dt>
<dd class="man-space-before-4">articolo 29 capoverso 1: il Consiglio federale può prevedere che ulteriori sistemi d’informazione disciplinati nella LSIM debbano collegarsi al sistema d’informazione CSE;</dd>
<dt class="man-space-before-4">– </dt>
<dd class="man-space-before-4">articolo 32 capoverso 3: il Consiglio federale disciplina i requisiti per l’autorizzazione delle comunità da parte dei Cantoni. Può prevedere che le comunità debbano ottenere una perizia;</dd>
<dt class="man-space-before-4">– </dt>
<dd class="man-space-before-4">articolo 33: il Consiglio federale disciplina i diritti e gli obblighi degli attori in caso di scioglimento di una comunità;</dd>
<dt class="man-space-before-4">– </dt>
<dd class="man-space-before-4">articolo 46 capoverso 5: il Consiglio federale disciplina i dettagli relativi al trasferimento dei dati della CIP secondo l’attuale LCIP al sistema d’informazione CSE;</dd>
<dt class="man-space-before-4">– </dt>
<dd class="man-space-before-4">articoli 26<sup>ter</sup> D-LAI, 36<i>a</i> capoverso 2<sup>bis</sup> D-LAMal, 54<i>b</i> D-LAINF e 25<i>b</i> D‑LAM: per garantire la sicurezza dell’approvvigionamento, il Consiglio federale può prevedere deroghe all’obbligo di collegamento dei fornitori di prestazioni al sistema d’informazione CSE.</dd>
</dl>
</div></section><section id="lvl_7/lvl_7.7"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.7">7.7 Protezione dei dati</a>
</h2>
<div class="collapseable">
<section id="lvl_7/lvl_7.7/lvl_7.7.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_7/lvl_7.7/lvl_7.7.1">7.7.1 Introduzione</a>
</h3>
<div class="collapseable">
<p class="absatzvor man-space-before-8">Il risultato risicato della votazione sull’Id-e ha mostrato che la protezione e la sicurezza dei dati sono temi particolarmente importanti e delicati per la popolazione. A maggior ragione in questo contesto occorre che il sistema d’informazione centralizzato CSE soddisfi requisiti elevati. La nuova LCSE mantiene pertanto i rigorosi standard di protezione e sicurezza dei dati della LCIP vigente e vi aggiunge nuove misure. I requisiti di sicurezza per i dati personali degni di particolare protezione rimangono elevati e sono di capitale importanza.</p>
<p class="absatz man-space-before-4">L’impiego di un sistema d’informazione centralizzato CSE al quale è collegata la maggioranza della popolazione, dei professionisti della salute e delle strutture sanitarie svizzeri comporta un notevole aumento dei rischi per la protezione dei dati. La Confederazione, che d’ora in poi sarà responsabile dei dati, adotterà misure adeguate per mitigare tali rischi.</p>
<p class="absatz man-space-before-4">Il sistema d’informazione CSE tratta dati relativi all’identità e alla salute dei titolari. I dati sanitari costituiscono dati personali degni di particolare protezione ai sensi della LPD, che, tra l’altro, possono permettere di risalire a dati personali degni di particolare protezione di altre persone (v. commento all’art. 5 cpv. 3 lett. c e d D-LCSE). La Confederazione può trattare questi dati nella misura in cui ciò sia necessario a garantire il corretto funzionamento del sistema d’informazione CSE. I dati registrati nel sistema d’informazione CSE devono essere conservati in Svizzera conformemente al diritto svizzero.</p>
<p class="absatz man-space-before-4">Il presente progetto sarà completato da misure appropriate nelle disposizioni di esecuzione della LCSE e nel capitolato d’oneri per l’acquisto del sistema d’informazione CSE, al fine di ridurre i rischi senza complicare eccessivamente i processi.</p>
</div></section><section id="lvl_7/lvl_7.7/lvl_7.7.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_7/lvl_7.7/lvl_7.7.2">7.7.2 Rischi e misure</a>
</h3>
<div class="collapseable">
<p class="absatzvor man-space-before-8">La valutazione d’impatto sulla protezione dei dati (VIPD) effettuata secondo l’articolo 22 LPD mostra che esistono rischi elevati per i diritti fondamentali delle persone interessate a causa del grande volume di dati personali degni di particolare protezione trattati. Qui di seguito sono esposti, raggruppati per tema, i rischi e le misure principali emersi dalla VIPD.</p>
<p class="absatz man-space-before-4">Al fine di garantire la <i>confidenzialità, </i>l’<i>integrità</i> e la <i>disponibilità</i> del sistema d’informazione CSE, sono previste numerose misure tecniche e organizzative: crittografia dei dati memorizzati e trasmessi, ridondanza, definizione di un piano di gestione della continuità operativa, sorveglianza permanente del sistema, test regolari da parte di esperti interni ed esterni ecc. Queste misure saranno precisate nel diritto esecutivo e nel capitolato d’oneri per l’acquisto del sistema d’informazione CSE.</p>
<p class="absatz man-space-before-4"><i>Tecnologie</i>: la LCSE è essenzialmente neutrale dal punto di vista delle tecnologie. Le norme specifiche saranno disciplinate nel diritto esecutivo. Analogamente agli attuali allegati dell’ordinanza del DFI del 22 marzo 2022<sup><a href="#fn-d30764e4953" id="fnbck-d30764e4953">91</a></sup> sulla cartella informatizzata del paziente, le future prescrizioni dovranno tenere conto dei progressi tecnologici e tenere aggiornati i requisiti di sicurezza in base alle norme riconosciute a livello internazionale e allo stato attuale della tecnica. Il Consiglio federale terrà conto di tale aspetto nell’elaborazione delle norme relative alla trasmissione dei dati tra il sistema d’informazione CSE e altri sistemi. Definirà in particolare il formato dei dati e le specifiche tecniche per il collegamento dei sistemi primari al sistema d’informazione CSE.</p>
<p class="absatz man-space-before-4"><i>Sistema d’informazione unico CSE</i>: l’architettura del futuro sistema d’informazione CSE non è fissata in modo rigido nel presente disegno di legge e potrà essere centralizzata o meno in modo da limitare i rischi. La probabilità di un incidente aumenta sensibilmente con l’aumentare sia del numero di titolari di CSE e di professionisti della salute e strutture sanitarie collegati sia del volume di dati scambiati. Il diritto esecutivo della LCSE e il capitolato d’oneri per l’acquisto del sistema d’informazione CSE prevederanno misure supplementari (p. es. programma di bug-bounty o filtri anti-malware), al fine di mitigare questo maggiore rischio e contenere quanto più possibile l’entità dei possibili danni.</p>
<p class="absatz man-space-before-4"><i>Sistemi primari dei professionisti della salute e delle strutture sanitarie</i>: il presente progetto non disciplina i sistemi d’informazione dei professionisti della salute e delle strutture sanitarie, che sono tuttavia soggetti alla LPD e alle leggi cantonali sulla protezione dei dati. Un loro disciplinamento più specifico è attualmente in discussione nel quadro del postulato 24.3013 «Standard minimi per i sistemi primari nel settore sanitario», presentato dalla CSSS-N il 22 febbraio 2024. Finché non sarà entrata in vigore una regolamentazione specifica sui sistemi primari, il sistema d’informazione CSE tratterà questi ultimi come sistemi non sicuri. Nel diritto esecutivo saranno introdotte misure di protezione per evitare che un sistema primario compromesso possa danneggiare il sistema d’informazione CSE.</p>
<p class="absatz man-space-before-4"><i>Autenticazione</i>: gli utenti del sistema d’informazione CSE devono essere autenticati individualmente sia per attribuire correttamente i diritti d’accesso sia per determinare le responsabilità. Il Consiglio federale definirà nel diritto esecutivo della LCSE i mezzi di autenticazione da utilizzare e i relativi requisiti. Saranno adottate misure volte a rafforzare la sicurezza, a condizione che non complichino eccessivamente i processi. Per esempio, saranno obbligatorie le autenticazioni a due fattori, mentre rimarranno escluse le autenticazioni a due fattori biometriche, considerate poco sicure perché non modificabili in caso di compromissione.</p>
<p class="absatz man-space-before-4"><i>Numero d’identificazione</i>: per identificare i titolari delle CSE è utilizzato un numero d’identificazione generato in modo aleatorio. Il numero AVS e i dati amministrativi relativi all’identità del titolare di una CSE non sono utilizzati per l’autenticazione nel sistema d’informazione CSE, ma sono memorizzati in modo sicuro nel registro CSE, tenuto dall’UCC. Le comunità, i professionisti della salute, le strutture sanitarie e i Cantoni hanno la possibilità di consultare tale registro e utilizzare il numero AVS per i compiti attribuiti loro dalla LCSE.</p>
<p class="absatz man-space-before-4"><i>Applicazioni sanitarie digitali</i>: esiste un rischio significativo che i gestori delle applicazioni sanitarie digitali raccolgano dati a causa del loro valore intrinseco. I dati possono essere trattati dalle applicazioni sanitarie digitali solo nella misura necessaria all’adempimento dello scopo previsto. Per la propria CSE, i titolari potranno utilizzare soltanto applicazioni sanitarie digitali autorizzate dal DFI. I requisiti e la procedura di autorizzazione saranno definiti con il coinvolgimento di esperti. La nuova legge esige che un’applicazione sanitaria digitale sia utile a curare, prevenire o gestire una malattia, oppure a promuovere la salute. Tali applicazioni devono inoltre soddisfare le prescrizioni tecniche per il collegamento al sistema d’informazione CSE nonché i requisiti in materia di sicurezza e protezione dei dati. Inoltre, non devono pregiudicare il corretto funzionamento del sistema d’informazione CSE. I pertinenti requisiti saranno precisati nel diritto esecutivo.</p>
<p class="absatz man-space-before-4"><i>Professionisti della salute e strutture sanitarie</i>: la CSE consente ai professionisti della salute e alle strutture sanitarie di accedere facilmente ai dati rilevanti ai fini della cura dei loro pazienti. Sono previste misure per contenere il rischio di accessi non autorizzati. I titolari di una CSE mantengono il pieno controllo sui loro dati. In linea di principio, i dati delle CSE sono accessibili solo ai titolari. Questi ultimi possono tuttavia renderli accessibili a determinati professionisti della salute e strutture sanitarie concedendo loro i corrispondenti diritti d’accesso. Possono inoltre cancellare i dati in ogni momento o contrassegnarli come accessibili solo a sé stessi (in merito alle deroghe a questo principio, v. commento all’art. 11 cpv. 6 D-LCSE). I professionisti della salute e le strutture sanitarie dispongono per impostazione predefinita di un diritto d’accesso in caso di emergenza, che può però essere disattivato dai titolari. Come ulteriore misura di sicurezza contro gli accessi non autorizzati, il titolare di una CSE è automaticamente informato dell’avvenuto accesso di emergenza. Per limitare ulteriormente i rischi di abuso, saranno previste ulteriori misure nel diritto esecutivo della LCSE e nel capitolato d’oneri per l’acquisto del sistema d’informazione CSE (p. es. limitazione degli accessi di emergenza per evitare una fuga massiccia di dati in caso di attacco al sistema d’informazione CSE da parte di un sistema primario compromesso). La consultazione non autorizzata di una CSE è passibile di sanzioni. Ai fini della trasparenza, tutti gli eventi verificatisi nella CSE sono verbalizzati e possono essere visualizzati dal titolare in ogni momento.</p>
<p class="absatz man-space-before-4"><i>Amministratori</i>: la gestione del sistema d’informazione CSE richiede l’attribuzione di diritti di amministratore a diversi gruppi affinché possano svolgere i loro compiti (Confederazione, gestore tecnico del sistema d’informazione CSE, comunità). Questi amministratori esistono già nel sistema attuale, ma il nuovo sistema unico fa aumentare il volume di dati ai quali hanno potenzialmente accesso. Il diritto esecutivo della LCSE contemplerà misure volte a limitare i rischi associati (p. es. diritti differenziati in base ai compiti, sorveglianza rafforzata, limitazione del numero di accessi per unità di tempo e/o persona, definizione della responsabilità giuridica ecc.).</p>
<div class="footnotes"><p id="fn-d30764e4953"><sup><a href="#fnbck-d30764e4953">91</a></sup><sup></sup>  <a href="https://fedlex.data.admin.ch/vocabulary/legal-taxonomy/9642" target="_blank" data-rs-uri="https://fedlex.data.admin.ch/eli/cc/2017/205" data-rs="816.111" data-lang="it">RS <b>816.111</b></a></p></div>
</div></section><section id="lvl_7/lvl_7.7/lvl_7.7.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_7/lvl_7.7/lvl_7.7.3">7.7.3 Rischi residui</a>
</h3>
<div class="collapseable">
<p class="absatzvor man-space-before-8">Se dopo l’attuazione delle misure permangono due rischi residui giudicati considerevoli è richiesta una presa di posizione da parte dell’Incaricato federale della protezione dei dati e della trasparenza.</p>
<dl class="man-space-after-0">
<dt class="man-space-before-4">1. </dt>
<dd class="man-space-before-4">
<i>Rischio di un furto di dati nei sistemi primari:</i> i titolari di una CSE potrebbero subire pregiudizi qualora i dati delle CSE memorizzati nei sistemi primari di professionisti della salute e strutture sanitarie finissero nelle mani sbagliate (discriminazione sul mercato del lavoro o ricatto). Questo rischio è particolarmente elevato per le personalità pubbliche.</dd>
<dt class="man-space-before-4"></dt>
<dd class="man-space-before-4">Sebbene la regolamentazione dei sistemi primari non rientri nel presente progetto, il trattamento dei dati in questi sistemi è soggetto alle norme generali in materia di protezione e sicurezza dei dati. Poiché sono assimilabili a quelli contenuti nelle cartelle cliniche o nei fascicoli sanitari del paziente, anche per i dati provenienti dalla CSE e registrati nei sistemi primari valgono le prescrizioni legislative e gli obblighi professionali di diligenza applicabili a questi documenti. È quindi opportuno limitare i possibili accessi, e in particolare la cerchia delle persone che possono accedere ai dati della cartella clinica o del fascicolo sanitario e della CSE.</dd>
<dt class="man-space-before-4">2. </dt>
<dd class="man-space-before-4">
<i>Rischio di errore da parte dei professionisti della salute e delle strutture sanitarie:</i> a causa di un errore commesso da un professionista della salute o da una struttura sanitaria, il titolare di una CSE potrebbe ricevere un trattamento inappropriato o persino non ricevere alcun trattamento sebbene questo sia indicato.</dd>
</dl>
<p class="absatz man-space-before-4">L’UFSP ritiene tuttavia che questi due rischi residui siano accettabili, nella misura in cui non risultino più elevati a seguito del presente progetto rispetto alla situazione attuale.</p>
<p class="absatz man-space-before-4">La VIPD sarà periodicamente aggiornata per tener conto dell’evoluzione dei rischi.</p>
<p class="absatz man-space-before-4"></p>
<p class="titeluebersicht man-space-after-13 man-font-weight-bold">Elenco delle abbreviazioni</p>
<p></p>
<div class="table"><table border="1">
			
			
			<tr>
				
				
				<td>
					
					<p class="man-template-tab-krpr man-space-before-4 man-text-align-left">AELS</p>
				</td>
				<td>
					
					<p class="man-template-tab-krpr man-space-before-4 man-text-align-left">Associazione europea di libero scambio</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">AGOV</p>
				</td>
				<td>
					
					<p class="man-template-tab-krpr man-space-before-4 man-text-align-left">Servizio di autenticazione delle autorità svizzere</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">AIR</p>
				</td>
				<td>
					
					<p class="man-template-tab-krpr man-space-before-4 man-text-align-left">Analisi d’impatto della regolamentazione</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">ALC</p>
				</td>
				<td>
					
					<p class="man-template-tab-krpr man-space-before-4 man-text-align-left">Accordo del 21 giugno 1999 tra la Confederazione Svizzera, da una parte, e la Comunità europea ed i suoi Stati membri, dall’altra, sulla libera circolazione delle persone, RS <i>0.142.112.681</i></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">AOMS</p>
				</td>
				<td>
					
					<p class="man-template-tab-krpr man-space-before-4 man-text-align-left">Assicurazione obbligatoria delle cure medico-sanitarie</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">APMA</p>
				</td>
				<td>
					
					<p class="man-template-tab-krpr man-space-before-4 man-text-align-left">Autorità di protezione dei minori e degli adulti</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">ASSM</p>
				</td>
				<td>
					
					<p class="man-template-tab-krpr man-space-before-4 man-text-align-left">Accademia svizzera delle scienze mediche</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">AVS</p>
				</td>
				<td>
					
					<p class="man-template-tab-krpr man-space-before-4 man-text-align-left">Assicurazione per la vecchiaia e per i superstiti</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">B2B</p>
				</td>
				<td>
					
					<p class="man-template-tab-krpr man-space-before-4 man-text-align-left">Business-to-business</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">CC</p>
				</td>
				<td>
					
					<p class="man-template-tab-krpr man-space-before-4 man-text-align-left">Codice civile, RS <i>210</i></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">CDF</p>
				</td>
				<td>
					
					<p class="man-template-tab-krpr man-space-before-4 man-text-align-left">Controllo federale delle finanze</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">CDS</p>
				</td>
				<td>
					
					<p class="man-template-tab-krpr man-space-before-4 man-text-align-left">Conferenza delle direttrici e dei direttori cantonali della sanità</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">CIP</p>
				</td>
				<td>
					
					<p class="man-template-tab-krpr man-space-before-4 man-text-align-left">Cartella informatizzata del paziente</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">consid.</p>
				</td>
				<td>
					
					<p class="man-template-tab-krpr man-space-before-4 man-text-align-left">Considerando</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">Convenzione AELS</p>
				</td>
				<td>
					
					<p class="man-template-tab-krpr man-space-before-4 man-text-align-left">Convenzione istitutiva dell’Associazione europea di libero scambio (AELS) del 4 gennaio 1960, RS <i>0.632.31</i></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">Cost.</p>
				</td>
				<td>
					
					<p class="man-template-tab-krpr man-space-before-4 man-text-align-left">Costituzione federale, RS <i>101</i></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">CP</p>
				</td>
				<td>
					
					<p class="man-template-tab-krpr man-space-before-4 man-text-align-left">Codice penale, RS<i> 311.0</i></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">CSE</p>
				</td>
				<td>
					
					<p class="man-template-tab-krpr man-space-before-4 man-text-align-left">Cartella sanitaria elettronica</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">CSS-N</p>
				</td>
				<td>
					
					<p class="man-template-tab-krpr man-space-before-4 man-text-align-left">Commissione della sicurezza sociale e della sanità del Consiglio nazionale</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">DDPS</p>
				</td>
				<td>
					
					<p class="man-template-tab-krpr man-space-before-4 man-text-align-left">Dipartimento federale della difesa, della protezione della popolazione e dello sport</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">DFI</p>
				</td>
				<td>
					
					<p class="man-template-tab-krpr man-space-before-4 man-text-align-left">Dipartimento federale dell’interno</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">DPA</p>
				</td>
				<td>
					
					<p class="man-template-tab-krpr man-space-before-4 man-text-align-left">Legge federale del 22 marzo 1974 sul diritto penale amministrativo, RS <i>313.0</i></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">DTF</p>
				</td>
				<td>
					
					<p class="man-template-tab-krpr man-space-before-4 man-text-align-left">Decisione del Tribunale federale</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">EHDS</p>
				</td>
				<td>
					
					<p class="man-template-tab-krpr man-space-before-4 man-text-align-left">European Health Data Space</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">eHealth Suisse   </p>
				</td>
				<td>
					
					<p class="man-template-tab-krpr man-space-before-4 man-text-align-left">Centro di competenza e di coordinamento di Confederazione e Cantoni eHealth Suisse</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">eID</p>
				</td>
				<td>
					
					<p class="man-template-tab-krpr man-space-before-4 man-text-align-left">Documento di identità digitale europeo</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">eIDAS</p>
				</td>
				<td>
					
					<p class="man-template-tab-krpr man-space-before-4 man-text-align-left">Regolamento (UE) n. 910/2014 del Parlamento europeo e del Consiglio, del 23 luglio 2014, in materia di identificazione elettronica e servizi fiduciari per le transa-zioni elettroniche nel mercato interno e che abroga la direttiva 1999/93/CE, GU L 257 del 28.8.2014</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">emedo</p>
				</td>
				<td>
					
					<p class="man-template-tab-krpr man-space-before-4 man-text-align-left">Comunità di riferimento eHealth del Cantone Argovia</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">ETP</p>
				</td>
				<td>
					
					<p class="man-template-tab-krpr man-space-before-4 man-text-align-left">Equivalenti a tempo pieno</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">EUDI</p>
				</td>
				<td>
					
					<p class="man-template-tab-krpr man-space-before-4 man-text-align-left">Regolamento (UE) 2024/1183 del Parlamento europeo e del Consiglio, dell’11 aprile 2024, che modifica il regolamento (UE) n. 910/2014 per quanto riguarda l’istituzione del quadro europeo relativo a un’identità digitale, GU L 2024/1183 del 30.4.2024</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">FF</p>
				</td>
				<td>
					
					<p class="man-template-tab-krpr man-space-before-4 man-text-align-left">Foglio federale</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">FHIR</p>
				</td>
				<td>
					
					<p class="man-template-tab-krpr man-space-before-4 man-text-align-left">Fast Healthcare Interoperability Resources</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">Id-e</p>
				</td>
				<td>
					
					<p class="man-template-tab-krpr man-space-before-4 man-text-align-left">Mezzo d’identificazione elettronico statale</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">IPAG eHealth   </p>
				</td>
				<td>
					
					<p class="man-template-tab-krpr man-space-before-4 man-text-align-left">Interprofessionelle Arbeitsgemeinschaft eHealth (gruppo di lavoro interprofessionale eHealth)</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">ISPE</p>
				</td>
				<td>
					
					<p class="man-template-tab-krpr man-space-before-4 man-text-align-left">Sistema d’informazione per la registrazione dei pazienti</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">LAI</p>
				</td>
				<td>
					
					<p class="man-template-tab-krpr man-space-before-4 man-text-align-left">Legge federale del 19 giugno 1959 sull’assicurazione per l’invalidità, RS <i>831.20</i></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">LAINF</p>
				</td>
				<td>
					
					<p class="man-template-tab-krpr man-space-before-4 man-text-align-left">Legge federale del 20 marzo 1981 sull’assicurazione contro gli infortuni, RS <i>832.20</i></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">LAM</p>
				</td>
				<td>
					
					<p class="man-template-tab-krpr man-space-before-4 man-text-align-left">Legge federale del 19 giugno 1992 sull’assicurazione militare, RS <i>833.1</i></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">LAMal</p>
				</td>
				<td>
					
					<p class="man-template-tab-krpr man-space-before-4 man-text-align-left">Legge federale del 18 marzo 1994 sull’assicurazione malattie, RS <i>832.10</i></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">LAPub</p>
				</td>
				<td>
					
					<p class="man-template-tab-krpr man-space-before-4 man-text-align-left">Legge federale del 21 giugno 2019 sugli appalti pubblici, RS <i>172.056.1</i></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">LAsi</p>
				</td>
				<td>
					
					<p class="man-template-tab-krpr man-space-before-4 man-text-align-left">Legge del 26 giugno 1998 sull’asilo, RS <i>142.31</i></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">LCIP</p>
				</td>
				<td>
					
					<p class="man-template-tab-krpr man-space-before-4 man-text-align-left">Legge federale del 19 giugno 2015 sulla cartella informatizzata del paziente, RS <i>816.1</i></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">LCSE</p>
				</td>
				<td>
					
					<p class="man-template-tab-krpr man-space-before-4 man-text-align-left">Legge federale sulla cartella sanitaria elettronica</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">LIdE</p>
				</td>
				<td>
					
					<p class="man-template-tab-krpr man-space-before-4 man-text-align-left">Legge del 20 dicembre 2024 sull’Id-e, FF <i>2025 </i>20</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">LM</p>
				</td>
				<td>
					
					<p class="man-template-tab-krpr man-space-before-4 man-text-align-left">Legge militare del 3 febbraio 1995, RS <i>510.10</i></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">LMeCA</p>
				</td>
				<td>
					
					<p class="man-template-tab-krpr man-space-before-4 man-text-align-left">Legge federale del 17 marzo 2023 concernente l’impiego di mezzi elettronici per l’adempimento dei compiti delle autorità, RS <i>172.019</i></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">LOGA</p>
				</td>
				<td>
					
					<p class="man-template-tab-krpr man-space-before-4 man-text-align-left">Legge del 21 marzo 1997 sull’organizzazione del Governo e dell’Amministrazione, RS <i>172.010</i></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">LPD</p>
				</td>
				<td>
					
					<p class="man-template-tab-krpr man-space-before-4 man-text-align-left">Legge federale del 25 settembre 2020 sulla protezione dei dati, RS <i>235.1</i></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">LSIAS</p>
				</td>
				<td>
					
					<p class="man-template-tab-krpr man-space-before-4 man-text-align-left">Legge federale sui sistemi d’informazione delle assicurazioni sociali, FF <i>2023 </i>2876</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">LSIM</p>
				</td>
				<td>
					
					<p class="man-template-tab-krpr man-space-before-4 man-text-align-left">Legge federale del 3 ottobre 2008 sui sistemi d’informazione militari e su altri sistemi d’informazione nel DDPS, RS <i>510.91</i></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">LSIn</p>
				</td>
				<td>
					
					<p class="man-template-tab-krpr man-space-before-4 man-text-align-left">Legge federale del 18 dicembre 2020 sulla sicurezza delle informazioni, RS <i>128</i></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">LStrI</p>
				</td>
				<td>
					
					<p class="man-template-tab-krpr man-space-before-4 man-text-align-left">Legge federale del 16 dicembre 2005 sugli stranieri e la loro integrazione, RS <i>142.20</i></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">MEDIS FA</p>
				</td>
				<td>
					
					<p class="man-template-tab-krpr man-space-before-4 man-text-align-left">Sistema d’informazione di medicina aeronautica</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">MEDISA</p>
				</td>
				<td>
					
					<p class="man-template-tab-krpr man-space-before-4 man-text-align-left">Sistema d’informazione medica dell’esercito</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">Messaggio DigiSanté</p>
				</td>
				<td>
					
					<p class="man-template-tab-krpr man-space-before-4 man-text-align-left">Messaggio del 22 novembre 2023 concernente il credito d’impegno per un programma di promozione della trasformazione digitale nel settore sanitario per gli anni 2025–2034, FF <i>2023 </i>2908</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">OASA</p>
				</td>
				<td>
					
					<p class="man-template-tab-krpr man-space-before-4 man-text-align-left">Ordinanza del 24 ottobre 2007 sull’ammissione, il soggiorno e l’attività lucrativa, RS <i>142.201</i></p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">Rapporto in adempimento del postulato Wehrli</p>
				</td>
				<td>
					
					<p class="man-template-tab-krpr man-space-before-4 man-text-align-left">Rapporto del Consiglio federale dell’11 agosto 2021 in adempimento del postulato Wehrli 18.4328 «Cartella informatizzata del paziente. Che cos’altro si può fare per garantirne il pieno utilizzo?» del 14 dicembre 2018</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">Registro CSE</p>
				</td>
				<td>
					
					<p class="man-template-tab-krpr man-space-before-4 man-text-align-left">Registro per la cartella sanitaria elettronica</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">SAS</p>
				</td>
				<td>
					
					<p class="man-template-tab-krpr man-space-before-4 man-text-align-left">Servizio di accreditamento svizzero</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">SEE</p>
				</td>
				<td>
					
					<p class="man-template-tab-krpr man-space-before-4 man-text-align-left">Spazio economico europeo</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">SII-SSC</p>
				</td>
				<td>
					
					<p class="man-template-tab-krpr man-space-before-4 man-text-align-left">Sistema d’informazione e d’impiego del Servizio sanitario coordinato</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">Sistema d’informazione CSE</p>
				</td>
				<td>
					
					<p class="man-template-tab-krpr man-space-before-4 man-text-align-left">Sistema d’informazione per la cartella sanitaria elettronica</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">SwissHDS</p>
				</td>
				<td>
					
					<p class="man-template-tab-krpr man-space-before-4 man-text-align-left">Swiss Health Data Space</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">UCC</p>
				</td>
				<td>
					
					<p class="man-template-tab-krpr man-space-before-4 man-text-align-left">Ufficio centrale di compensazione</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">UE</p>
				</td>
				<td>
					
					<p class="man-template-tab-krpr man-space-before-4 man-text-align-left">Unione europea</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">UFCS</p>
				</td>
				<td>
					
					<p class="man-template-tab-krpr man-space-before-4 man-text-align-left">Ufficio federale della cibersicurezza</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">UFSP</p>
				</td>
				<td>
					
					<p class="man-template-tab-krpr man-space-before-4 man-text-align-left">Ufficio federale della sanità pubblica</p>
				</td>
			</tr>
			
			<tr>
				
				
				<td>
					
					<p class="man-template-tab-krpr man-space-before-4 man-text-align-left">VIPD</p>
				</td>
				<td>
					
					<p class="man-template-tab-krpr man-space-before-4 man-text-align-left">Valutazione d’impatto sulla protezione dei dati</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 man-text-align-left">ZHAW</p>
				</td>
				<td>
					
					<p class="man-template-tab-krpr man-space-before-4 man-text-align-left">Scuola universitaria zurighese per le scienze applicate</p>
				</td>
			</tr>
		</table></div>
<p class="abstand1seite man-space-before-0"></p>
</div></section>
</div></section>
</div></section></main>
</div></body>
</html>
