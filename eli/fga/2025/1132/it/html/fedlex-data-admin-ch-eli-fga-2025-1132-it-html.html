<!DOCTYPE html>
<html>
<head>
<meta http-equiv="Content-Type" content="application/xml; charset=UTF-8">
<title>input-it</title>
</head>
<body><div id="lawcontent">
<div id="preface">
<!--25.035--><p class="srnummer ">25.035</p>
<h1 class="erlasstitel botschafttitel ">Messaggio <br>concernente l’iniziativa popolare <br>«Sì a rendite AVS eque anche per i coniugi – Basta con la discriminazione del matrimonio!»</h1>
<p class="botschaftdatum ">del 7 marzo 2025</p>
<p class="botschaftlinie "></p>
<p class="salutation ">Onorevoli presidenti e consiglieri,</p>
<p class="absatzvor ">Con il presente messaggio vi proponiamo di sottoporre l’iniziativa popolare «Sì a rendite AVS eque anche per i coniugi – Basta con la discriminazione del matrimonio!» al voto del Popolo e dei Cantoni con la raccomandazione di respingerla.</p>
<p class="absatz ">Nel contempo vi proponiamo di togliere dal ruolo i seguenti interventi parlamentari:</p>
<p></p>
<div class="table layout-table"><table>
			
			
			<tr>
				
				
				<td>
					
					<p class="man-template-tab-krpr ">2021</p>
				</td>
				<td>
					
					<p class="man-template-tab-krpr ">P</p>
				</td>
				<td>
					
					<p class="man-template-tab-krpr ">21.4430</p>
				</td>
				<td>
					
					<p class="man-template-tab-krpr ">Conseguenze di una previdenza per la vecchiaia indipendente dallo stato civile?<br>(N 18.3.2022, Gruppo liberale radicale)</p>
				</td>
			</tr>
			<tr>
				
				
				<td>
					
					<p class="man-template-tab-krpr ">2022</p>
				</td>
				<td>
					
					<p class="man-template-tab-krpr ">P</p>
				</td>
				<td>
					
					<p class="man-template-tab-krpr ">22.4476</p>
				</td>
				<td>
					
					<p class="man-template-tab-krpr ">Rendite AVS. Verso l’uguaglianza per le coppie sposate <br>(N 17.3.2023, Grin)</p>
				</td>
			</tr>
		</table></div>
<p class="absatzvor ">Gradite, onorevoli presidenti e consiglieri, l’espressione della nostra alta considerazione.</p>
<p></p>
<div class="table layout-table"><table>
			
			
			<tr>
				
				<td>
					
					<p class="unterschriftenfi1 ">7 marzo 2025</p>
				</td>
				<td>
					
					<p class="unterschriftenfi1 ">In nome del Consiglio federale svizzero:</p>
					<p class="unterschriftenfi ">La presidente della Confederazione, Karin Keller-Sutter<br>Il cancelliere della Confederazione, Viktor Rossi</p>
				</td>
			</tr>
		</table></div>
<p class="absatz "></p>
<p class="absatz "></p>
<p class="titeluebersicht man-font-weight-bold ">Compendio</p>
<p class="absatzkurs man-font-style-italic "><b>Con l’iniziativa popolare «Sì a rendite AVS eque anche per i coniugi – Basta con la discriminazione del matrimonio!» il partito del Centro chiede che le coppie sposate siano equiparate alle coppie non sposate nell’ambito dell’assicurazione per la vecchiaia, i superstiti e l’invalidità. Se l’iniziativa sarà accettata, la riduzione della somma delle due rendite per coniugi non sarà più ammissibile e tale limitazione andrà quindi soppressa. </b></p>
<p class="zwischentitel man-font-weight-bold "><i>Contenuto dell’iniziativa</i></p>
<p class="absatzkurs man-font-style-italic ">L’iniziativa popolare federale «Sì a rendite AVS eque anche per i coniugi – Basta con la discriminazione del matrimonio!» è stata depositata il 27 marzo 2024 corredata delle firme necessarie. Essa intende garantire che nell’ambito dell’assicurazione per la vecchiaia e per i superstiti (AVS) e dell’assicurazione invalidità (AI) le coppie sposate non siano più penalizzate rispetto alle persone che hanno scelto altre forme di convivenza. Per raggiungere questo obiettivo occorre sopprimere il limite massimo posto alla somma delle due rendite di una coppia di coniugi (di seguito: limitazione delle rendite per coniugi). Nell’ottica della parità, inoltre, è chiesta la soppressione dell’esenzione dall’obbligo contributivo per il coniuge senza attività lucrativa mediante una regolamentazione provvisoria che dovrà essere adottata dal Consiglio federale in caso di inerzia del legislatore nei tre anni seguenti l’accettazione dell’iniziativa.</p>
<p class="zwischentitel man-font-weight-bold "><i>Pregi e difetti dell’iniziativa</i></p>
<p class="absatzkurs man-font-style-italic ">In virtù della regolamentazione attuale, a seconda della situazione le rendite AVS e AI per i coniugi possono essere inferiori a quelle delle persone non sposate per effetto della limitazione delle rendite. In caso di accettazione dell’iniziativa, le rendite delle coppie sposate con un reddito annuo medio determinante AVS complessivo superiore a 90 720 franchi (stato: 2025) migliorerebbero. La soppressione della limitazione delle rendite per coniugi non avrebbe invece alcun impatto sulle rendite delle economie domestiche con redditi più bassi e su quelle delle persone non sposate, vedove o divorziate.</p>
<p class="absatzkurs man-font-style-italic ">Benché la limitazione delle rendite per coniugi sia talvolta percepita come iniqua, essa è oggettivamente giustificata e compatibile con il principio dell’uguaglianza giuridica. La limitazione delle rendite per coniugi è compensata da diverse prestazioni e misure specifiche a favore delle persone sposate. Sopprimere soltanto la limitazione ma non i vantaggi attuali, come chiede l’iniziativa, andrebbe per converso a penalizzare gli assicurati non sposati.</p>
<p class="absatzkurs man-font-style-italic ">L’accettazione dell’iniziativa comporterebbe un aumento delle uscite dell’AVS. In caso di entrata in vigore dell’iniziativa, con la soppressione della limitazione delle rendite per coniugi e dell’esenzione dall’obbligo contributivo per il coniuge senza attività lucrativa (decretata provvisoriamente mediante ordinanza o dal legislatore), le uscite supplementari per l’assicurazione vecchiaia e superstiti ammonterebbero, secondo le previsioni, a circa 3,6 miliardi di franchi nel 2030 e a circa 4,1 miliardi nel 2035. Secondo le previsioni dell’Amministrazione federale, per l’AI l’accettazione dell’iniziativa comporterebbe risparmi per circa 20 milioni di franchi sia nel 2030 sia nel 2035. Per la Confederazione (ipotizzando un contributo federale pari al 20,2 %), le uscite supplementari sono stimate a 770 milioni di franchi nel 2030 e 870 milioni nel 2035.</p>
<p class="absatzkurs man-font-style-italic ">L’iniziativa non prevede alcun finanziamento per coprire questi costi supplementari. L’AVS non dispone dal canto suo dei mezzi finanziari necessari per farsi carico dei costi che deriverebbero dall’accettazione dell’iniziativa. Un ulteriore onere supplementare a carico dell’AVS, in aggiunta ai costi legati alla 13a rendita di vecchiaia e all’evoluzione demografica, acuirebbe ancora di più le difficoltà finanziarie dell’assicurazione. Per coprire i maggiori costi previsti sarebbe necessario un finanziamento supplementare corrispondente a un incremento dei contributi di 0,6 punti percentuali o a un innalzamento dell’imposta sul valore aggiunto di 0,8 punti percentuali. L’ulteriore onere supplementare derivante da un aumento dei contributi salariali o dell’imposta sul valore aggiunto non sarebbe opportuno né per chi esercita un’attività lucrativa, soprattutto per una questione di equità intergenerazionale, né per i datori di lavoro.  </p>
<p class="absatzkurs man-font-style-italic ">La possibilità di un controprogetto indiretto è stata esaminata, ma scartata. La prima variante analizzata, ovvero l’innalzamento del limite massimo al 170 per cento della somma delle due rendite per coniugi, genererebbe infatti anch’essa notevoli costi supplementari per l’AVS; la seconda, ovvero l’introduzione di un modello di previdenza per la vecchiaia indipendente dallo stato civile, non andrebbe invece inserita in un controprogetto, ma andrebbe analizzata approfonditamente nel quadro di un’ampia riforma. Non entra in linea di conto nemmeno un controprogetto diretto all’iniziativa popolare, dato che non è opportuno precisare il calcolo delle rendite a livello costituzionale.</p>
<p class="zwischentitel man-font-weight-bold "><i>Proposta del Consiglio federale</i></p>
<p class="absatzkurs man-font-style-italic ">Con il presente messaggio il Consiglio federale propone pertanto alle Camere federali di raccomandare al Popolo e ai Cantoni di respingere l’iniziativa popolare «Sì a rendite AVS eque anche per i coniugi – Basta con la discriminazione del matrimonio!» senza controprogetto diretto o indiretto.</p>
<p class="absatz "></p>
<p class="titelbotschaftinnen ">Messaggio</p>
</div>
<main id="maintext"><section id="lvl_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_1">1 Aspetti formali e validità dell’iniziativa</a>
</h1>
<div class="collapseable">
<section id="lvl_1/lvl_1.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.1">1.1 Testo dell’iniziativa</a>
</h2>
<div class="collapseable">
<p class="absatzvor ">L’iniziativa popolare «Sì a rendite AVS eque anche per i coniugi – Basta con la discriminazione del matrimonio!» ha il tenore seguente:</p>
<p class="absatz ">La Costituzione federale (Cost.)<sup><a href="#fn-d7e149" id="fnbck-d7e149">1</a></sup> è modificata come segue:</p>
<p class="titelartikelkomm man-font-style-italic ">Art. 112 cpv. 2 lett. c<sup>bis</sup></p>
<p class="absatz "><sup>2</sup> In tale ambito [la Confederazione] si attiene ai principi seguenti:</p>
<dl>
<dt>c<sup>bis</sup>. </dt>
<dd>per il calcolo delle rendite ordinarie, le persone assicurate coniugate sono equiparate agli altri assicurati; la riduzione della somma delle due rendite per coniugi non è ammissibile.</dd>
</dl>
<p class="titelartikelkomm man-font-style-italic ">Art. 197 n. 15<span class="man-font-style-normal"><sup><a href="#fn-d7e176" id="fnbck-d7e176">2</a></sup></span></p>
<p class="absatzkurs man-font-style-italic ">15. Disposizione transitoria dell’art. 112 cpv. 2 lett. c<sup>bis</sup> (Equiparazione del matrimonio nell’ambito dell’assicurazione vecchiaia, superstiti e invalidità)</p>
<p class="absatz "><sup>1</sup> Se la relativa legislazione d’esecuzione non entra in vigore entro tre anni dall’accettazione dell’articolo 112 capoverso 2 lettera c<sup>bis</sup> da parte del Popolo e dei Cantoni, allo scadere di tale termine il Consiglio federale emana mediante ordinanza le necessarie disposizioni d’esecuzione, che hanno effetto sino all’entrata in vigore delle disposizioni legislative.</p>
<p class="absatz "><sup>2</sup> Affinché le persone assicurate coniugate siano equiparate agli altri assicurati, nell’ordinanza il Consiglio federale stabilisce, in particolare, che la somma delle rendite per coniugi non è ridotta a causa dello stato civile e che le persone assicurate coniugate che non esercitano un’attività lucrativa versano contributi.</p>
<div class="footnotes">
<p id="fn-d7e149"><sup><a href="#fnbck-d7e149">1</a></sup><sup></sup> <a href="https://fedlex.data.admin.ch/eli/cc/1999/404" target="_blank">RS <b>101</b></a></p>
<p id="fn-d7e176"><sup><a href="#fnbck-d7e176">2</a></sup><sup></sup> Il numero definitivo della presente disposizione transitoria sarà stabilito dalla Cancelleria federale dopo la votazione popolare.</p>
</div>
</div></section><section id="lvl_1/lvl_1.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.2">1.2 Riuscita formale e termini di trattazione</a>
</h2>
<div class="collapseable">
<p class="absatzvor ">L’iniziativa popolare «Sì a rendite AVS eque anche per i coniugi – Basta con la discriminazione del matrimonio!» è stata sottoposta a esame preliminare<sup><a href="#fn-d7e199" id="fnbck-d7e199">3</a></sup> dalla Cancelleria federale il 13 settembre 2022 e depositata il 27 marzo 2024 con le firme necessarie.</p>
<p class="absatz ">Con decisione del 26 aprile 2024, la Cancelleria federale ne ha constatato la riuscita formale con 104 973 firme valide<sup><a href="#fn-d7e213" id="fnbck-d7e213">4</a></sup>. </p>
<p class="absatz ">L’iniziativa si presenta in forma di progetto elaborato. Il Consiglio federale non presenta alcun controprogetto. Ai sensi dell’articolo 97 capoverso 1 lettera a della legge del 13 dicembre 2002<sup><a href="#fn-d7e227" id="fnbck-d7e227">5</a></sup> sul Parlamento (LParl) il Consiglio federale deve quindi presentare un disegno di decreto federale e il relativo messaggio entro il 27 marzo 2025. Ai sensi dell’articolo 100 LParl, l’Assemblea federale decide in merito all’iniziativa popolare entro il 27 settembre 2026.</p>
<div class="footnotes">
<p id="fn-d7e199"><sup><a href="#fnbck-d7e199">3</a></sup><sup></sup> <a href="https://fedlex.data.admin.ch/eli/fga/2022/2287" target="_blank">FF <b>2022</b> 2287</a></p>
<p id="fn-d7e213"><sup><a href="#fnbck-d7e213">4</a></sup><sup></sup> <a href="https://fedlex.data.admin.ch/eli/fga/2024/938" target="_blank">FF <b>2024</b> 938</a></p>
<p id="fn-d7e227"><sup><a href="#fnbck-d7e227">5</a></sup><sup></sup> <a href="https://fedlex.data.admin.ch/eli/cc/2003/510" target="_blank">RS <b>171.10</b></a></p>
</div>
</div></section><section id="lvl_1/lvl_1.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.3">1.3 Validità</a>
</h2>
<div class="collapseable">
<p class="absatzvor ">L’iniziativa soddisfa le condizioni di validità previste dall’articolo 139 capoverso 3 Cost.:</p>
<dl>
<dt>a. </dt>
<dd>è formulata sotto forma di progetto completamente elaborato e soddisfa le esigenze di unità della forma;</dd>
<dt>b. </dt>
<dd>tra i singoli elementi dell’iniziativa sussiste un nesso materiale e pertanto soddisfa le esigenze di unità della materia;</dd>
<dt>c. </dt>
<dd>l’iniziativa non viola alcuna disposizione cogente del diritto internazionale e pertanto rispetta le esigenze di compatibilità con il diritto internazionale.</dd>
</dl>
</div></section>
</div></section><section id="lvl_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_2">2 Genesi dell’iniziativa</a>
</h1>
<div class="collapseable">
<section id="lvl_2/lvl_2.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.1">2.1 Evoluzione dell’incidenza dello stato civile nell’AVS</a>
</h2>
<div class="collapseable">
<p class="absatzvor ">Lo stato civile ha un ruolo importante nell’AVS sin dalla sua introduzione, nel 1948. Allora, gli uomini celibi e le donne nubili erano trattati alla pari riguardo all’obbligo contributivo e al diritto alla rendita, mentre la situazione era diversa per gli uomini sposati e le donne sposate o vedove. Le donne sposate e le vedove dipendevano essenzialmente dalla situazione professionale del marito, vivo o morto che fosse. </p>
<p class="absatz ">A quell’epoca le persone sposate godevano di uno statuto privilegiato rispetto alle altre categorie di assicurati. L’uomo sposato, essendo considerato il capofamiglia, godeva normalmente di un livello di protezione sociale più elevato rispetto all’uomo celibe, poiché secondo la legge era tenuto a provvedere anche ai bisogni della moglie. A parità di salario, celibi e sposati versavano gli stessi contributi, ma alla fine l’importo della rendita di un uomo sposato era più elevato, poiché quest’ultimo riceveva anche una rendita completiva per la moglie o una rendita per coniugi che equivaleva al 160 per cento della rendita spettante a un uomo celibe, anche nel caso in cui la moglie non avesse mai versato contributi. Nel 1973, con l’8a revisione dell’AVS<sup><a href="#fn-d7e260" id="fnbck-d7e260">6</a></sup>, la rendita di vecchiaia per coniugi è stata ridotta dal 160 al 150 per cento della rendita semplice. La riduzione era stata decisa in seguito a una modifica della formula di calcolo da cui risultava un notevole miglioramento della rendita semplice. Dato che la rendita di vecchiaia per coniugi era calcolata in percentuale della rendita semplice, senza tale riduzione si sarebbe potuto giungere a sovrassicurazioni non giustificate<sup><a href="#fn-d7e272" id="fnbck-d7e272">7</a></sup>. </p>
<p class="absatz ">Nel 1997, con l’entrata in vigore della 10a revisione dell’AVS<sup><a href="#fn-d7e287" id="fnbck-d7e287">8</a></sup>, è stato abolito il sistema della rendita di vecchiaia per coniugi corrispondente al 150 per cento della rendita semplice del marito. La revisione si prefiggeva di migliorare la parità di trattamento tra uomini e donne nell’AVS e di adeguare l’assicurazione ai mutamenti della società e della famiglia. Da allora, ogni persona assicurata ha un diritto proprio a una rendita, a prescindere dallo stato civile. Il limite massimo del 150 per cento applicato alle due rendite della coppia di coniugi è stato però mantenuto e corrisponde ora al 150 per cento della rendita massima AVS. </p>
<p class="absatz ">L’introduzione di questo sistema di rendite individuali con la regola del limite massimo del 150 per cento per le coppie sposate ha suscitato controversie a livello politico<sup><a href="#fn-d7e301" id="fnbck-d7e301">9</a></sup>. La limitazione delle rendite per coniugi è stata introdotta soprattutto per ragioni finanziarie. Con essa, però, il Parlamento voleva anche tener conto delle novità introdotte nell’ambito della stessa revisione in favore delle coppie sposate (p. es. la ripartizione dei redditi, l’esenzione dall’obbligo contributivo per il coniuge senza attività lucrativa, gli accrediti per compiti educativi e il supplemento di vedovanza). Senza fattori correttivi, infatti, la ripartizione dei redditi tra i coniugi avrebbe avvantaggiato le persone sposate con redditi elevati e comportato una riduzione indesiderata della solidarietà nell’AVS e nell’AI. La limitazione delle rendite per coniugi è stata voluta per contrastare questo aspetto<sup><a href="#fn-d7e317" id="fnbck-d7e317">10</a></sup>. </p>
<div class="footnotes">
<p id="fn-d7e260"><sup><a href="#fnbck-d7e260">6</a></sup><sup></sup> <a href="https://fedlex.data.admin.ch/eli/fga/1971/2_1057_1057_729" target="_blank">FF <b>1971</b> II 729</a></p>
<p id="fn-d7e272"><sup><a href="#fnbck-d7e272">7</a></sup><sup></sup>  <a href="https://fedlex.data.admin.ch/eli/fga/1971/2_1057_1057_729" target="_blank">FF <b>1971</b> II 729</a>, in particolare 745 seg.</p>
<p id="fn-d7e287"><sup><a href="#fnbck-d7e287">8</a></sup><sup></sup>  <a href="https://fedlex.data.admin.ch/eli/fga/1990/2_1_1_1" target="_blank">FF <b>1990</b> II 1</a></p>
<p id="fn-d7e301"><sup><a href="#fnbck-d7e301">9</a></sup><sup></sup>  Cfr. al riguardo Boll. Uff. <b>1993</b> N 221; <b>1993</b> N 259 segg.; <b>1994</b> S 552; <b>1994</b> S 600 segg.</p>
<p id="fn-d7e317"><sup><a href="#fnbck-d7e317">10</a></sup><sup></sup>  Rapporto finale del 3 marzo 1992 del gruppo di lavoro «Splitting» della Commissione del Consiglio nazionale incaricata dell’esame preliminare, pag. 13.</p>
</div>
</div></section><section id="lvl_2/lvl_2.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.2">2.2 Normativa vigente nell’ambito dell’AVS e dell’AI</a>
</h2>
<div class="collapseable">
<p class="absatzvor ">Il sistema attuale dell’AVS si basa sullo stato civile in diversi ambiti. Le rendite dell’AVS e dell’AI sono calcolate sulle stesse basi, ragion per cui nell’AI valgono gli stessi principi che nell’AVS (cfr. art. 29<sup>bis</sup>–29<sup>septies</sup> della legge federale del 20 dicembre 1946<sup><a href="#fn-d7e333" id="fnbck-d7e333">11</a></sup> sull’assicurazione per la vecchiaia e per i superstiti [LAVS] e art. 36 cpv. 2 della legge federale del 19 giugno 1959<sup><a href="#fn-d7e344" id="fnbck-d7e344">12</a></sup> sull’assicurazione per l’invalidità [LAI]). Qui di seguito sono illustrate le diverse regolamentazioni che dipendono dallo stato civile.</p>
<p class="absatzvor-kurs man-font-style-italic man-text-align-left ">Limitazione delle rendite per coniugi</p>
<p class="absatz ">L’importo della rendita di vecchiaia o d’invalidità dipende dalla durata di contribuzione e dal reddito annuo medio determinante AVS. Tale reddito, che serve da base per il calcolo della rendita AVS, consta dei redditi dell’attività lucrativa rivalutati e degli accrediti per compiti educativi e per compiti assistenziali (cfr. art. 29<sup>quater</sup> e 30 LAVS). Esso costituisce il reddito AVS conseguito durante il periodo di assoggettamento all’obbligo di pagare i contributi all’AVS. Dato che decenni fa i salari nominali erano di gran lunga inferiori, nel calcolo del reddito annuo medio determinante il reddito conseguito viene rivalutato applicando un fattore predefinito. Tuttavia, il reddito annuo medio determinante non può essere paragonato ai salari mediani di oggi.</p>
<p class="absatz ">Un reddito annuo medio determinante AVS pari a 90 720 franchi e una durata di contribuzione completa danno diritto a una rendita massima di 2520 franchi (stato: 2025). Nelle coppie sposate, i coniugi hanno un diritto individuale a una rendita AVS o AI. Se entrambi i coniugi hanno diritto a una rendita AVS o AI, le due rendite sottostanno alla limitazione se la loro somma supera il 150 per cento della rendita massima. Nel 2025 la rendita massima completa limitata ammonta pertanto a 3780 franchi. Se la somma delle due rendite per coniugi non supera l’importo di 3780 franchi, le rendite non vengono limitate. Oggi questa somma viene raggiunta se il reddito annuo medio determinante complessivo di una coppia sposata raggiunge l’importo di 90 720 franchi. Se uno dei coniugi non presenta una durata di contribuzione completa e non ha quindi diritto a una rendita completa, l’importo della relativa rendita massima e l’entità della limitazione sono inferiori.</p>
<p class="absatzvor-kurs man-font-style-italic man-text-align-left ">Ripartizione dei redditi</p>
<p class="absatz ">Nel calcolo delle rendite AVS o AI, i redditi conseguiti dalle persone sposate negli anni di matrimonio vengono ripartiti e attribuiti per metà ciascuno alla moglie e al marito. Si procede alla ripartizione dei redditi quando entrambi i coniugi hanno raggiunto l’età di riferimento o quando il loro matrimonio è sciolto mediante divorzio o un coniuge superstite ha diritto a una rendita di vecchiaia (art. 29<sup>quinquies</sup> cpv. 3 LAVS).</p>
<p class="absatz ">L’introduzione della ripartizione dei redditi nell’ambito della 10a revisione dell’AVS rispondeva già allora all’esigenza di prevedere un diritto a una rendita indipendente dallo stato civile. Occorreva introdurre un sistema di rendite nel quale ogni persona avesse diritto alla propria rendita individuale e che sopprimesse vantaggi e svantaggi legati allo stato civile. In precedenza, soltanto le donne nubili, divorziate o vedove avevano diritto a una rendita propria. Le donne sposate, invece, percepivano una rendita individuale soltanto nel periodo in cui il marito non percepiva ancora la propria rendita. Dal momento in cui anche il marito aveva diritto a una rendita, la rendita della moglie si estingueva e veniva sostituita da una rendita per coniugi basata sui contributi e sui redditi del marito, ai quali venivano aggiunti i redditi della moglie, ma senza considerare la sua durata di contribuzione, la quale avrebbe potuto completare la durata di contribuzione del marito. In ogni caso, il reddito globale della coppia non poteva portare a una rendita superiore al 150 per cento della rendita di base.</p>
<p class="absatz ">Con il nuovo diritto matrimoniale, entrato in vigore nel 1988, è stato introdotto il principio secondo cui nella coppia sposata entrambi i coniugi hanno gli stessi diritti e organizzano liberamente la vita domestica secondo i propri bisogni e desideri. Tuttavia, 30 anni fa il modello della famiglia tradizionale, in cui la donna riduceva o cessava la propria attività lucrativa per svolgere i compiti educativi e domestici era ancora molto diffuso. La ripartizione dei redditi ha dunque considerevolmente migliorato la situazione delle donne nel sistema dell’AVS. Siccome in genere gli uomini conseguono redditi più elevati rispetto alle donne, la ripartizione dei redditi ha permesso a molte mogli di aumentare il proprio reddito AVS a discapito del marito. Tuttavia, la ripartizione dei redditi avvantaggia la coppia, poiché la possibilità di utilizzare i redditi del proprio coniuge sfocia in ultima analisi nella concessione di rendite più elevate.</p>
<p class="absatzvor-kurs man-font-style-italic man-text-align-left ">Esenzione dall’obbligo contributivo per il coniuge senza attività lucrativa</p>
<p class="absatz ">Tutte le persone che risiedono o lavorano in Svizzera sono di principio tenute a versare contributi all’AVS. Chi non esercita un’attività lucrativa deve versare contributi alle assicurazioni sociali a partire dal 1° gennaio successivo al compimento dei 20 anni. Tuttavia, le persone sposate senza attività lucrativa sono esentate dall’obbligo contributivo se il coniuge ha versato all’AVS contributi pari almeno al doppio del contributo minimo (2025: fr. 1060; art. 3 cpv. 3 LAVS). Nel 2023 nel 13,9 per cento delle coppie sposate di età compresa tra i 25 e i 64 anni, il marito lavorava a tempo pieno e la moglie non esercitava alcuna attività lucrativa<sup><a href="#fn-d7e377" id="fnbck-d7e377">13</a></sup>. </p>
<p class="absatz ">L’obbligo generale di versare contributi è stato introdotto nel 1997, con la 10a revisione dell’AVS. L’esenzione dall’obbligo contributivo per le persone sposate faceva da contrappeso alla ripartizione dei redditi. Dato che i redditi conseguiti dalla coppia durante il matrimonio sarebbero stati ripartiti e attribuiti per metà a ciascuno dei coniugi, si è ritenuto che non fosse necessario che il coniuge senza attività lucrativa versasse contributi, purché il coniuge esercitante un’attività lucrativa versasse almeno il doppio del contributo minimo. Si è inoltre ritenuto che, di principio, il fatto di imporre un doppio onere al coniuge attivo non avrebbe comportato alcun aumento delle prestazioni, segnatamente a causa della limitazione delle rendite per coniugi.</p>
<p class="absatzvor-kurs man-font-style-italic man-text-align-left ">Supplemento di vedovanza</p>
<p class="absatz ">Alla morte del coniuge, i beneficiari di rendite AVS o AI ricevono un supplemento di vedovanza del 20 per cento sulla loro rendita, fino a concorrenza della rendita massima e a prescindere dal fatto che abbiano o meno diritto a una rendita vedovile (art. 35<sup>bis</sup> LAVS). Il supplemento di vedovanza fa anch’esso parte delle novità introdotte con la 10a revisione dell’AVS, tesa a realizzare la parità tra uomo e donna e ad attenuare le eventuali conseguenze negative della ripartizione dei redditi sulla situazione delle persone vedove beneficiarie di una rendita. Questa misura compensa la perdita di reddito che il coniuge superstite potrebbe subire nel caso in cui il coniuge deceduto abbia versato contributi modesti o nulli, tantopiù se non possono essere fatti valere accrediti per compiti educativi. Il supplemento di vedovanza è legato allo stato civile del beneficiario della prestazione, e per la precisione allo statuto di vedova o vedovo. Le persone divorziate beneficiarie di una rendita AVS non hanno diritto al supplemento se l’ex coniuge muore. Analogamente, una persona vedova beneficiaria di una rendita AVS che si risposa perde il diritto al supplemento.</p>
<p class="absatzvor-kurs man-font-style-italic man-text-align-left ">Rendite per superstiti</p>
<p class="absatz ">Le donne il cui marito è deceduto hanno diritto a una rendita vedovile se al momento della vedovanza hanno un figlio. L’età del figlio non conta. Per contro, gli uomini la cui moglie è deceduta hanno diritto a una rendita vedovile soltanto se hanno un figlio di età inferiore a 18 anni. Le vedove senza figli hanno ugualmente diritto a una rendita, se hanno compiuto 45 anni e sono state sposate per almeno cinque anni (art. 23 segg. LAVS).</p>
<p class="absatz ">Di norma, una vedova ha diritto alla rendita a vita, mentre il diritto del vedovo a una rendita si estingue quando l’ultimo figlio compie 18 anni. In virtù del diritto transitorio, dall’11 ottobre 2022 la rendita per vedovi è versata anche dopo che l’ultimo figlio ha compiuto 18 anni. La rendita vedovile corrisponde all’80 per cento della rendita di vecchiaia alla quale avrebbe avuto diritto la persona deceduta. Se la rendita vedovile risulta superiore alla propria rendita di vecchiaia, è versata la prima invece della seconda. </p>
<p class="absatz ">I conviventi non hanno diritto a prestazioni per superstiti. Con il messaggio del 23 ottobre 2024<sup><a href="#fn-d7e404" id="fnbck-d7e404">14</a></sup> concernente la modifica della legge federale sull’assicurazione per la vecchiaia e per i superstiti (Adeguamento delle rendite per superstiti), si intende eliminare le disparità di trattamento tra vedove e vedovi, garantire prestazioni per superstiti a tutti i genitori con figli a carico a prescindere dallo stato civile come pure versare una rendita vedovile transitoria alle persone che erano sposate (v. n. 2.6).</p>
<p class="absatz ">La rendita per vedove è stata istituita sin dall’introduzione dell’AVS nel 1948, poiché occorreva migliorare la protezione sociale delle donne sposate che si erano dedicate interamente alla famiglia e in caso di decesso del marito si ritrovavano in gravi difficoltà nella ricerca di un posto di lavoro. La rendita per vedovi è stata introdotta nel 1997 con la 10a revisione dell’AVS per rispondere all’evoluzione della ripartizione dei compiti all’interno della famiglia e fare un passo in avanti verso la parità dei sessi. Il modello della famiglia tradizionale, ancora molto diffuso all’epoca, non sembrava giustificare un’equiparazione totale. D’altronde, una riforma delle rendite per superstiti era già annunciata nell’ambito di una futura revisione dell’AVS.</p>
<p class="absatz ">Le rendite vedovili dell’AVS sono prestazioni dipendenti dallo stato civile. Vengono concesse soltanto alla persona sposata in seguito al decesso del coniuge, e a condizione che quest’ultimo abbia versato contributi all’AVS per almeno un anno intero.</p>
<p class="absatzvor-kurs man-font-style-italic man-text-align-left ">Accrediti per compiti educativi e per compiti assistenziali</p>
<p class="absatz ">Gli accrediti sono redditi fittizi che vengono sommati ai redditi da attività lucrativa e che vengono considerati soltanto al momento del calcolo delle prestazioni dell’AVS o dell’AI. Il loro importo corrisponde, per ogni anno computabile, al triplo della rendita di vecchiaia annua minima al momento della nascita del diritto alla rendita (fr. 45 360; stato: 2025).</p>
<p class="absatz ">Gli accrediti per compiti educativi vengono computati ai genitori assicurati per tutti gli anni in cui esercitano l’autorità parentale ai sensi del Codice civile (CC)<sup><a href="#fn-d7e427" id="fnbck-d7e427">15</a></sup> su uno o più figli di età inferiore a 16 anni (art. 29<sup>sexies</sup> LAVS). Nel caso delle coppie sposate, l’accredito riconosciuto per gli anni civili di matrimonio viene ripartito per metà tra i coniugi, anche quando il figlio è soltanto figlio dell’altro coniuge. I genitori non sposati che esercitano congiuntamente l’autorità parentale su un figlio hanno la possibilità di concludere una convenzione sulla ripartizione degli accrediti per compiti educativi. In assenza di una simile convenzione o di una decisione dell’autorità in merito all’attribuzione degli accrediti, questi vengono assegnati integralmente alla madre.</p>
<p class="absatz ">Per ogni anno civile viene concesso un solo accredito, indipendentemente dal numero di figli. Tuttavia, se un assicurato ha diritto alla rendita massima, questi accrediti non hanno alcun effetto. Il diritto agli accrediti per compiti educativi nasce a partire dall’anno civile successivo alla nascita del primo figlio e si estingue al più tardi alla fine dell’anno civile in cui l’ultimo figlio compie 16 anni.</p>
<p class="absatz ">Gli accrediti per compiti assistenziali sono concessi agli assicurati che si occupano di parenti in linea ascendente o discendente o di fratelli e sorelle che beneficiano di un assegno per grandi invalidi dell’AVS, dell’AI, dell’assicurazione obbligatoria contro gli infortuni o dell’assicurazione militare, purché possano raggiungere facilmente la persona assistita. Gli interessati devono far valere tale diritto ogni anno per scritto. Sono parificati ai summenzionati parenti il coniuge, i suoceri, i figliastri e, dal 1° gennaio 2021, anche il partner che da almeno cinque anni convive ininterrottamente con la persona assicurata nella stessa economia domestica (art. 29<sup>septies</sup> LAVS).</p>
<p class="absatz ">Come nel caso degli accrediti per compiti educativi, anche gli accrediti per l’assistenza di un parente vengono ripartiti per metà tra i coniugi durante gli anni civili del matrimonio.</p>
<p class="absatzvor-kurs man-font-style-italic man-text-align-left ">Rendite per figli elettivi</p>
<p class="absatz ">Le persone cui spetta una rendita di vecchiaia hanno diritto a una rendita completiva per ogni figlio che, al loro decesso, avrebbe diritto a una rendita per orfani. Per i figli elettivi, affiliati dopo che sia sorto il diritto a una rendita di vecchiaia, non esiste alcun diritto a una rendita completiva, salvo qualora si tratti di figli dell’altro coniuge (art. 22<sup>ter</sup> cpv. 1 LAVS). Questi ultimi danno diritto a una rendita completiva anche se sono stati affiliati soltanto dopo la nascita del diritto a una rendita di vecchiaia.</p>
<p class="absatzvor-kurs man-font-style-italic man-text-align-left ">Possibilità per i coniugi accompagnatori di aderire all’assicurazione</p>
<p class="absatz ">I coniugi senza attività lucrativa di persone che lavorano all’estero per la Confederazione o per un datore di lavoro con sede in Svizzera possono aderire all’AVS/AI/IPG (art. 1<i>a</i> cpv. 4 lett. c LAVS).</p>
<div class="footnotes">
<p id="fn-d7e333"><sup><a href="#fnbck-d7e333">11</a></sup><sup></sup>  <a href="https://fedlex.data.admin.ch/eli/cc/63/837_843_843" target="_blank">RS <b>831.10</b></a></p>
<p id="fn-d7e344"><sup><a href="#fnbck-d7e344">12</a></sup><sup></sup>  <a href="https://fedlex.data.admin.ch/eli/cc/1959/827_857_845" target="_blank">RS <b>831.20</b></a></p>
<p id="fn-d7e377"><sup><a href="#fnbck-d7e377">13</a></sup><sup></sup><sup> </sup><sup> </sup>Rilevazione sulle forze di lavoro in Svizzera (RIFOS) 2023, Ufficio federale di statistica (UST).</p>
<p id="fn-d7e404"><sup><a href="#fnbck-d7e404">14</a></sup><sup></sup>  <a href="https://fedlex.data.admin.ch/eli/fga/2024/2768" target="_blank">FF <b>2024</b> 2768</a></p>
<p id="fn-d7e427"><sup><a href="#fnbck-d7e427">15</a></sup><sup></sup>  <a href="https://fedlex.data.admin.ch/eli/cc/24/233_245_233" target="_blank">RS <b>210</b></a></p>
</div>
</div></section><section id="lvl_2/lvl_2.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.3">2.3 Ripercussioni finanziarie delle varie regolamentazioni speciali applicabili alle persone sposate</a>
</h2>
<div class="collapseable">
<p class="absatzvor ">La tabella seguente fornisce una panoramica delle ripercussioni finanziarie di tutte le misure che riguardano le persone sposate. Le cifre illustrate si riferiscono al 2023. Benché la 13a rendita di vecchiaia non sia ancora stata introdotta, la tabella tiene conto del suo impatto, poiché la sua introduzione accresce le ripercussioni finanziarie della limitazione delle rendite per coniugi, dato che la soppressione di tale limite massimo interessa anche la 13a rendita di vecchiaia. </p>
<p class="absatz ">La tabella 1 evidenzia che, dal punto di vista finanziario, in base al diritto vigente le misure in favore delle persone sposate superano nel complesso lo svantaggio legato alla limitazione delle rendite, e questo senza tenere conto dell’effetto della ripartizione dei redditi, che non è stato possibile quantificare con precisione. I costi legati alla ripartizione dei redditi stimati nello studio di Buchmann/Budliger/Unterhofer/Triolo/Bütler (2024)<sup><a href="#fn-d7e466" id="fnbck-d7e466">16</a></sup> (v. n. 4.5) si basano infatti su un modello di previdenza indipendente dallo stato civile che prevede la soppressione della ripartizione dei redditi soltanto per i redditi futuri, ovvero per quelli conseguiti dopo l’entrata in vigore della riforma. Questa stima rappresenta dunque soltanto una parte dei costi complessivi della ripartizione dei redditi e non i costi effettivi secondo il diritto vigente, che sarebbero di gran lunga più elevati e non possono essere indicati nella tabella seguente. </p>
<p class="man-template-tab-krpr-r-kurs man-font-style-italic ">Tabella 1</p>
<p class="man-template-tab-untertit ">Ripercussioni finanziarie sull’AVS di tutte le misure riguardanti le persone sposate, nel 2023*</p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf man-text-align-left "><b>Cifre relative al 2023</b>, <br>tenuto conto della 13a rendita di vecchiaia </p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Misure in favore <br>delle persone sposate</p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Limitazione delle rendite per coniugi al 150 per cento <br>della rendita massima <br>(riduzione delle uscite) </p>
				</th>
			</tr>
			<tr>
				
				
				<td>
					
					<p class="man-template-tab-krpr man-text-align-left ">Esenzione del coniuge senza attività lucrativa dall’obbligo contributivo, se l’altro coniuge ha versato almeno il doppio del contributo minimo</p>
				</td>
				<td>
					
					<p class="man-template-tab-krpr man-text-align-left ">fr. 0,2 mia.</p>
				</td>
				<td>
					
					<p class="man-template-tab-krpr man-text-align-left "></p>
				</td>
			</tr>
			<tr>
				
				
				<td>
					
					<p class="man-template-tab-krpr man-text-align-left ">Rendite per superstiti soltanto per le persone sposate (nessuna prestazione per i conviventi)</p>
				</td>
				<td>
					
					<p class="man-template-tab-krpr man-text-align-left ">fr. 1,9 mia.</p>
				</td>
				<td>
					
					<p class="man-template-tab-krpr man-text-align-left "></p>
				</td>
			</tr>
			<tr>
				
				
				<td>
					
					<p class="man-template-tab-krpr man-text-align-left ">Supplemento di vedovanza (aumento della rendita del 20 % alla morte del coniuge)</p>
				</td>
				<td>
					
					<p class="man-template-tab-krpr man-text-align-left ">fr. 1,4 mia.</p>
				</td>
				<td>
					
					<p class="man-template-tab-krpr man-text-align-left "></p>
				</td>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold man-text-align-left ">Limitazione delle rendite per coniugi </p>
				</td>
				<td>
					
					<p class="man-template-tab-krpr-fett man-font-weight-bold man-text-align-left "></p>
				</td>
				<td>
					
					<p class="man-template-tab-krpr-fett man-font-weight-bold man-text-align-left ">fr. 3,3 mia.</p>
				</td>
			</tr>
		</table></div>
<p class="absatz08pt ">*L’effetto della ripartizione dei redditi secondo il diritto vigente non ha potuto essere quantificato. Nello studio concernente le conseguenze di una previdenza per la vecchiaia indipendente dallo stato civile (A22_02) di Buchmann/Budliger/Unterhofer/Triolo/Bütler (2024) i costi della ripartizione dei redditi sono stati stimati in base a un modello di previdenza per la vecchiaia indipendente dallo stato civile che prevede la soppressione della ripartizione dei redditi soltanto per i redditi futuri, ragion per cui l’entità dell’effetto della ripartizione dei redditi è sottostimata. </p>
<p class="absatz ">Il messaggio del Consiglio federale del 23 ottobre 2024<sup><a href="#fn-d7e597" id="fnbck-d7e597">17</a></sup> concernente la modifica della legge federale sull’assicurazione per la vecchiaia e per i superstiti prevede la concessione di prestazioni per i genitori con figli a carico a prescindere dallo stato civile. Per contro, il versamento di una rendita transitoria rimane legato allo stato civile. Questa revisione comporterebbe una riduzione dell’influsso dello stato civile nell’AVS e potrebbe modificare il rapporto tra vantaggi e svantaggi per le persone sposate. Gli effetti di questa revisione si manifesterebbero soltanto con il passare del tempo, poiché la maggior parte delle rendite per vedove e vedovi concesse prima dell’entrata in vigore della revisione, ovvero soltanto alle persone sposate, continuerebbe a essere versata (diritti acquisiti). Gli effetti dipenderebbero inoltre dalle decisioni del Parlamento in merito alla revisione.</p>
<div class="footnotes">
<p id="fn-d7e466"><sup><a href="#fnbck-d7e466">16</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024.</p>
<p id="fn-d7e597"><sup><a href="#fnbck-d7e597">17</a></sup><sup></sup>  <a href="https://fedlex.data.admin.ch/eli/fga/2024/2768" target="_blank">FF <b>2024 </b>2768</a></p>
</div>
</div></section><section id="lvl_2/lvl_2.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.4">2.4 Situazione delle persone sposate nelle altre assicurazioni sociali</a>
</h2>
<div class="collapseable">
<p class="absatzvor-kurs man-font-style-italic man-text-align-left ">Prestazioni complementari</p>
<p class="absatz ">Il sistema delle prestazioni complementari (PC) tiene conto della situazione familiare e della composizione dell’economia domestica. Nel caso delle coppie sposate che vivono a casa, le prestazioni periodiche vengono calcolate sulla base delle spese e del reddito della coppia. A determinate condizioni, al coniuge può essere computato un reddito ipotetico. I beneficiari di PC che vivono in concubinato sono considerati persone sole; nel loro caso, dunque, per il calcolo vengono considerati soltanto i loro redditi computabili e spese riconosciute. L’importo massimo preso in considerazione per la pigione tiene però conto del numero delle persone che condividono l’alloggio, a prescindere dal fatto che si tratti di conviventi, familiari o coinquilini.</p>
<p class="absatzvor-kurs man-font-style-italic man-text-align-left ">Previdenza professionale</p>
<p class="absatz ">Sono assicurati obbligatoriamente nella previdenza professionale tutti i lavoratori salariati il cui reddito raggiunge un determinato importo minimo. Il 2° pilastro è finanziato secondo il sistema di capitalizzazione: di principio, ciascuno risparmia per se stesso. Le lacune che sorgono nella previdenza quando per un certo tempo una persona non lavora o lavora soltanto in misura ridotta possono essere colmate in seguito, totalmente o parzialmente, mediante riscatti.</p>
<p class="absatz ">Il coniuge della persona assicurata riceve prestazioni in due situazioni. In caso di divorzio si procede a un conguaglio della previdenza, vale a dire che l’avere di previdenza risparmiato durante il matrimonio fino al deposito dell’istanza di divorzio viene di principio diviso a metà tra i due coniugi. Questa regola vale anche per l’avere depositato presso un istituto di libero passaggio. Inoltre, se adempiono i relativi presupposti, i coniugi hanno anche diritto a una rendita vedovile vitalizia. Se l’avere è depositato presso un istituto di libero passaggio, a beneficiarne è il coniuge superstite.</p>
<p class="absatzvor-kurs man-font-style-italic man-text-align-left ">Assicurazione contro gli infortuni e assicurazione militare </p>
<p class="absatz ">Nell’assicurazione contro gli infortuni (AINF) e nell’assicurazione militare (AM) ha diritto a una rendita o a un’indennità unica soltanto il coniuge superstite (art. 29 della legge federale del 20 marzo 1981<sup><a href="#fn-d7e625" id="fnbck-d7e625">18</a></sup> sull’assicurazione contro gli infortuni [LAINF], art. 51 cpv. 1 e 52 della legge federale del 19 giugno 1992<sup><a href="#fn-d7e636" id="fnbck-d7e636">19</a></sup> sull’assicurazione militare [LAM]). </p>
<p class="absatzvor-kurs man-font-style-italic man-text-align-left ">Indennità di perdita di guadagno</p>
<p class="absatz ">In materia di indennità di perdita di guadagno (IPG), le prestazioni versate in caso di servizio, maternità, paternità, adozione o assistenza a un figlio con gravi problemi di salute sono definite indipendentemente dallo stato civile.</p>
<p class="absatzvor-kurs man-font-style-italic man-text-align-left ">Assegni familiari</p>
<p class="absatz ">Il diritto agli assegni familiari secondo la legge del 24 marzo 2006<sup><a href="#fn-d7e656" id="fnbck-d7e656">20</a></sup> sugli assegni familiari (LAFam) e secondo la legge federale del 20 giugno 1952<sup><a href="#fn-d7e667" id="fnbck-d7e667">21</a></sup> sugli assegni familiari nell’agricoltura (LAF) è determinato, conformemente all’articolo 4 capoverso 1 LAFam, in base al rapporto esistente con i figli e in linea di massima non dipende dallo stato civile dei genitori. Lo stato civile assume un ruolo soltanto nel caso dei figliastri ai sensi dell’articolo 4 capoverso 1 lettera b LAFam, poiché anche il patrigno o la matrigna possono avere diritto agli assegni. I figli naturali del coniuge, i suoi figli adottivi o nati da un matrimonio precedente danno quindi diritto agli assegni familiari. Non sussiste invece alcun diritto per i figli di un convivente. La LAF prevede inoltre, in particolare, un assegno per l’economia domestica di 100 franchi al mese per i lavoratori agricoli. Questa prestazione è versata anche alle persone sposate senza figli.</p>
<p class="absatz ">A differenza dell’AVS, gli assegni familiari ai sensi della LAFam sono disciplinati e finanziati a livello cantonale. Secondo l’articolo 11 capoverso 1 lettera a LAFam in combinato disposto con l’articolo 12 LAVS, i datori di lavoro sono assoggettati all’obbligo contributivo. I lavoratori indipendenti assicurati all’AVS e i salariati il cui datore di lavoro non sottostà all’obbligo contributivo pagano di tasca propria i loro contributi (art. 11 cpv. 1 lett. b e c LAFam). I contributi dovuti vengono versati alla cassa di compensazione per gli assegni familiari alla quale il datore di lavoro si è affiliato. I Cantoni possono prevedere un obbligo contributivo per i salariati (art. 17 cpv. 2 lett. j LAFam); per ora un tale obbligo è previsto soltanto nel Cantone del Vallese. Lo stato civile non influisce sull’obbligo contributivo. </p>
<p class="absatz ">L’importo degli assegni familiari è indipendente dal salario, dal reddito o dai contributi versati. La LAFam e la LAF non prevedono dunque una limitazione come quella della LAVS.</p>
<p class="absatzvor-kurs man-font-style-italic man-text-align-left ">Assicurazione contro la disoccupazione</p>
<p class="absatz ">La legge del 25 giugno 1982<sup><a href="#fn-d7e686" id="fnbck-d7e686">22</a></sup> sull’assicurazione contro la disoccupazione (LADI) contempla soltanto poche disposizioni che accordano o negano diritti agli assicurati in virtù del loro stato civile. Lo stato civile si ripercuote sul diritto alle prestazioni dell’assicurazione contro la disoccupazione (AD) delle persone sposate o in unione domestica registrata nei casi previsti esaustivamente dalla legge. </p>
<p class="absatz ">Chi lavora per l’azienda del proprio coniuge o per una società in cui il coniuge o partner registrato determina le decisioni come datore di lavoro oppure occupa una posizione analoga a quella di un datore di lavoro non ha diritto all’indennità di disoccupazione né a quella per lavoro ridotto (art. 31 cpv. 3 lett. b e c LADI). Questa regola ha lo scopo di evitare rischi di abuso e conflitti di interesse. Essa vale anche per l’indennità per intemperie (art. 42 cpv. 3 LADI) e per l’indennità per insolvenza (art. 51 cpv. 2 LADI), le quali fanno riferimento all’articolo 31 capoverso 3 LADI.</p>
<p class="absatz ">Inoltre, le persone che in particolare in seguito a separazione, divorzio o decesso del coniuge sono costrette ad assumere o estendere un’attività dipendente sono esonerate dall’adempimento del periodo di contribuzione (art. 14 cpv. 2 LADI).</p>
<div class="footnotes">
<p id="fn-d7e625"><sup><a href="#fnbck-d7e625">18</a></sup><sup></sup>  <a href="https://fedlex.data.admin.ch/eli/cc/1982/1676_1676_1676" target="_blank">RS <b>832.20</b></a></p>
<p id="fn-d7e636"><sup><a href="#fnbck-d7e636">19</a></sup><sup></sup>  <a href="https://fedlex.data.admin.ch/eli/cc/1993/3043_3043_3043" target="_blank">RS <b>833.1</b></a></p>
<p id="fn-d7e656"><sup><a href="#fnbck-d7e656">20</a></sup><sup></sup>  <a href="https://fedlex.data.admin.ch/eli/cc/2008/51" target="_blank">RS <b>836.2</b></a></p>
<p id="fn-d7e667"><sup><a href="#fnbck-d7e667">21</a></sup><sup></sup>  <a href="https://fedlex.data.admin.ch/eli/cc/1952/823_843_839" target="_blank">RS <b>836.1</b></a></p>
<p id="fn-d7e686"><sup><a href="#fnbck-d7e686">22</a></sup><sup></sup>  <a href="https://fedlex.data.admin.ch/eli/cc/1982/2184_2184_2184" target="_blank">RS <b>837.0</b></a></p>
</div>
</div></section><section id="lvl_2/lvl_2.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.5">2.5 Situazione finanziaria dei beneficiari di rendita</a>
</h2>
<div class="collapseable">
<p class="absatzvor ">La situazione finanziaria dei beneficiari di rendita si basa di principio, come per il resto della popolazione, su due elementi: reddito e sostanza. Alcuni elementi del reddito possono essere definiti in modo preciso: importo delle rendite del 1° pilastro e reddito da lavoro (nel caso della minoranza di beneficiari di rendite che esercita un’attività lucrativa). I redditi del 2° e del 3° pilastro e la sostanza personale, invece, sono più difficili da determinare con precisione, poiché non esiste una base di dati esaustiva per queste informazioni. In mancanza di un accesso a fonti statistiche sui dati fiscali per l’insieme della Svizzera, è dunque difficile determinare in modo preciso la situazione finanziaria dei beneficiari di rendita. È vero che si possono trarre informazioni da diverse indagini. Tuttavia, contrariamente a quanto vale per i dati risultanti dai registri, questi dati sono acquisiti soltanto su un campione della popolazione e si basano su autodichiarazioni. Le persone che vivono in istituto sono spesso escluse dalle indagini, e le persone più facoltose sono raramente rappresentate.</p>
<p class="absatz ">I dati riguardanti le PC corrisposte ai beneficiari di rendite AVS e AI forniscono informazioni esaustive su questa categoria di persone. </p>
<p class="absatz ">In conclusione, nel presente capitolo sono presentate alcune analisi realizzate avvalendosi del set di dati sulla situazione economica delle persone in età lavorativa e in età pensionabile <a href="https://www.bsv.admin.ch/bsv/it/home/pubblicazioni-e-servizi/forschung/forschungsbereiche/WiSiER.html" target="_blank">
				WiSiER
			</a> (Wirtschaftliche Situation von Personen im Erwerbs- und Rentenalter), composto da dati fiscali e dati tratti da registri e indagini relativi a 11 Cantoni. Questi dati illustrano in modo esaustivo la situazione finanziaria di 4,5 milioni di persone. Occorre però tener conto del fatto che le analisi considerate sono state realizzate basandosi sui dati del 2015.</p>
<p class="absatzvor-kurs man-font-style-italic man-text-align-left ">Situazione finanziaria dei beneficiari di rendite AVS</p>
<p class="absatz ">Gli studi condotti sulla situazione finanziaria delle persone in età pensionabile evidenziano, da un lato, che queste persone dispongono in media di un reddito inferiore rispetto alle persone in età lavorativa e, dall’altro, che esistono grandi disparità in questa categoria di popolazione. Nel complesso, però, la situazione finanziaria delle persone in età pensionabile è buona. Secondo l’Ufficio federale di statistica (UST)<sup><a href="#fn-d7e716" id="fnbck-d7e716">23</a></sup> la quota della popolazione di 65 anni o più che vive in un’economia domestica per la quale è difficile o molto difficile arrivare a fine mese è inferiore a quella di tutte le altre fasce d’età (6,1 % contro il 9,9 % della popolazione complessiva). Oltre tre persone su quattro di 65 anni o più (76,3 %) sono soddisfatte o molto soddisfatte della situazione finanziaria dell’economia domestica; anche in questo caso si tratta del valore più alto di tutte le fasce d’età (popolazione complessiva: 61,8 %). Di conseguenza, anche il tasso di deprivazione materiale e sociale tra le persone in età pensionabile è il più basso in assoluto. L’introduzione della 13a rendita AVS comporterà un ulteriore miglioramento della loro situazione. </p>
<p class="absatz ">Secondo l’indagine sul budget delle economie domestiche<sup><a href="#fn-d7e726" id="fnbck-d7e726">24</a></sup>, il reddito lordo medio delle economie domestiche composte da una sola persona di 65 anni o più è inferiore del 30 per cento a quello delle economie domestiche composte da una sola persona di età inferiore a 65 anni (fr. 6520 per chi ha meno di 65 anni e fr. 4630 per chi ha 65 anni o più). Questi dati corrispondono alla media per il periodo 2015–2019. Per le economie domestiche composte da due persone, la differenza è leggermente maggiore (34 %: fr. 12 620 per chi ha meno di 65 anni e fr. 8360 per chi ha 65 anni o più). Le disparità riguardanti il reddito sono però considerevoli: suddividendo il gruppo delle persone di 65 anni o più che abitano sole in cinque categorie in base al reddito e confrontando il reddito medio della categoria di reddito più bassa (primo quintile) con il reddito medio della categoria di reddito più elevata (quinto quintile), si ottiene un fattore di 3,8. In altre parole, il reddito medio della prima categoria è circa un quarto di quello della quinta categoria. Se si procede allo stesso confronto per le persone di 65 anni o più che vivono in coppia, si ottiene un fattore uguale a 4. </p>
<p class="absatz ">Secondo i dati WiSiER, nelle economie domestiche composte da beneficiari di rendita la ripartizione del reddito annuo medio secondo le diverse fonti di reddito è la seguente: i redditi provengono principalmente dal 1° pilastro (43 %) e dalle rendite del 2° o eventualmente del 3° pilastro (29 %)<sup><a href="#fn-d7e739" id="fnbck-d7e739">25</a></sup>. Anche il reddito proveniente della sostanza riveste un’importanza considerevole (17 %). Globalmente, il reddito da attività lucrativa contribuisce soltanto nella misura del 6 per cento al reddito complessivo.</p>
<p class="absatz ">Nel 2023 l’importo medio della rendita AVS per le persone domiciliate in Svizzera era pari a 1946 franchi al mese per le persone celibi o nubili e a 1749 franchi per le persone sposate il cui coniuge percepiva anch’esso una rendita AVS o AI (persone potenzialmente assoggettate alla limitazione delle rendite per coniugi). L’importo per le persone sposate il cui coniuge non percepiva una rendita AVS o AI era pari a 1935 franchi. L’importo medio più elevato della rendita AVS era quello versato alle persone vedove, pari a 2257 franchi al mese, seguito da quello versato alle persone separate o divorziate, pari a 2008 franchi al mese. Per quanto concerne le persone domiciliate all’estero (che rappresentano soltanto il 15 % delle spese dell’AVS), l’importo medio più elevato era quello versato alle persone separate o divorziate (fr. 822 al mese), seguito da quelli versati rispettivamente alle persone sposate il cui coniuge beneficiava anch’esso di una rendita AVS o AI (fr. 761 al mese), alle vedove (fr. 756 al mese), alle persone celibi o nubili (fr. 647 al mese) e alle persone sposate il cui coniuge non percepiva alcuna rendita AVS o AI (fr. 477 al mese)<sup><a href="#fn-d7e751" id="fnbck-d7e751">26</a></sup>.</p>
<p class="absatz ">È difficile determinare esattamente in quale misura la sostanza compensi i redditi più bassi delle persone anziane. Almeno nel 12,2 per cento dei casi, la sostanza e il reddito non consentono ai beneficiari di rendite AVS di coprire le spese, e di conseguenza queste persone devono ricorrere alle PC (stato: dicembre 2023). Questa percentuale è meno elevata nella fascia di età compresa tra 65 e 79 anni (10,9 %) rispetto alla fascia delle persone di 80 anni e oltre (15,5 %), a causa delle maggiori spese legate al ricovero in istituto, da un lato, e della diminuzione della sostanza nel corso degli anni, dall’altro. Quest’ultimo aspetto riguarda in particolare le persone che per coprire le spese correnti attingono alla loro sostanza, segnatamente al capitale del 2° e/o del 3° pilastro. La quota di beneficiari di PC all’AVS dipende molto dallo stato civile: tale quota è nettamente superiore tra le persone celibi o nubili (22,4 %), divorziate o separate (24,3 %) rispetto alle persone sposate (6,1 %). La quota delle persone vedove è pari al 14,9 per cento<sup><a href="#fn-d7e761" id="fnbck-d7e761">27</a></sup>.</p>
<p class="absatz ">I dati empirici dell’indagine sui redditi e le condizioni di vita (Statistics on Income and Living Conditions, SILC) evidenziano una forte concentrazione della sostanza netta in funzione dell’età. In effetti, per le economie domestiche composte da una sola persona la sostanza netta, vale a dire la sostanza al netto dei debiti (ipoteche, debiti e arretrati) aumenta considerevolmente soltanto a partire dall’età di 55 anni e fino all’età del pensionamento. Per le economie domestiche composte da due persone, l’aumento inizia prima.</p>
<p class="absatz ">Secondo Wanner e Gerber (2022), in base ai dati WiSiER la sostanza netta mediana delle economie domestiche composte da beneficiari di rendita è superiore a quella delle economie domestiche in età lavorativa. Fino alla fascia d’età 60–64 anni, aumenta a circa 140 000 franchi e al momento del pensionamento registra un balzo significativo fino a quasi 250 000 franchi, verosimilmente a causa della riscossione di prestazioni in capitale della previdenza per la vecchiaia. Per quanto riguarda le persone di 65 anni o più, la sostanza netta mediana rimane relativamente stabile a un importo compreso tra 245 000 e 265 000 franchi. A trovarsi nella situazione migliore sono le coppie, con o senza figli: la loro sostanza netta mediana aumenta costantemente fino alla fascia dei 65–69 anni a circa 250 000 franchi (coppie con figli) o a circa 370 000 franchi (coppie senza figli). Successivamente si registra un ulteriore aumento a circa 420 000 franchi tra le persone di età superiore a 90 anni. Nella fascia di età compresa tra 65 e 69 anni le economie domestiche composte da una sola persona possiedono una sostanza netta di circa 105 000 franchi, che aumenta ulteriormente a circa 215 000 franchi nella fascia di età oltre i 90 anni<sup><a href="#fn-d7e774" id="fnbck-d7e774">28</a></sup>. La sostanza consiste essenzialmente in titoli, investimenti in capitale e immobili. Le altre componenti della sostanza hanno scarso rilievo. Inoltre, la sostanza e l’indebitamento presentano una correlazione positiva con il livello di reddito.</p>
<p class="absatz ">Per riassumere, lo studio di <a href="https://www.bsv.admin.ch/bsv/it/home/publikationen/forschung/forschungspublikationen.exturl.html/aHR0cHM6Ly9mb3JzY2h1bmcuc296aWFsZS1zaWNoZXJoZWl0LW/Noc3MuY2gvcmFwcG9ydGlkaXJpY2VyY2EvP2xhbmc9aXQ=.html" target="_blank">
				Braun-Dubler/Frei/Kaderli/Roth (2022)
			</a><sup><a href="#fn-d7e786" id="fnbck-d7e786">29</a></sup> mostra che per la maggior parte dei nuovi beneficiari di rendita il passaggio al pensionamento non comporta rischi finanziari. Al contrario: in media, al momento del passaggio al pensionamento la situazione economica delle persone che vivono in economie domestiche con risorse finanziarie molto modeste migliora grazie alle PC. </p>
<p class="absatzvor-kurs man-font-style-italic man-text-align-left ">Situazione finanziaria dei beneficiari di rendite AI</p>
<p class="absatz ">L’assicurazione invalidità evita alla maggior parte dei beneficiari di rendite AI di ritrovarsi con mezzi finanziari molto modesti (cfr. <a href="https://www.bsv.admin.ch/bsv/it/home/pubblicazioni-e-servizi/forschung/forschungspublikationen.exturl.html?lang=it&amp;lnr=14/20" target="_blank">
				Guggisberg/Liechti/Bischof
				<sup><a href="#fn-d7e802" id="fnbck-d7e802">30</a></sup>
				 [2020
			</a>]). Per contro, quasi una persona su cinque con una rendita AI deve cavarsela con mezzi finanziari modesti, una quota significativamente più alta rispetto alle persone senza rendita AI. La concessione di una rendita AI migliora la situazione finanziaria di un numero relativamente elevato di persone che prima di percepire la rendita si trovavano in condizioni economiche precarie. Questo è probabilmente anche una conseguenza del fatto che la concessione della rendita AI garantisce, tra l’altro, l’accesso alle PC e un’adeguata copertura del fabbisogno vitale.</p>
<p class="absatz ">Nel 2023 l’importo medio delle rendite AI era di 1568 franchi al mese per le persone celibi o nubili e di 1628 franchi per le persone sposate. La rendita media per le persone separate e quelle divorziate era di importo analogo (fr. 1664 al mese), mentre quella per le persone vedove era più elevata (fr. 1945 al mese). Probabilmente, le persone vedove percepivano un importo più elevato grazie al supplemento di vedovanza. L’importo della rendita dipende dalla quota percentuale della rendita intera. Per le persone sole, la rendita media corrispondeva a 1694 franchi al mese per una rendita intera e a 911 franchi per una mezza rendita. Per le persone sposate, la rendita media era pari rispettivamente a 1978 franchi (rendita intera) e a 1033 franchi (mezza rendita).</p>
<p class="absatz ">Circa la metà dei beneficiari di una rendita AI beneficia di PC, poiché il reddito totale di queste persone (vale a dire l’importo della rendita più un eventuale reddito da attività lucrativa o derivante da un immobile) non è sufficiente per coprire le spese. La percentuale dei beneficiari di PC è superiore tra le persone celibi o nubili (2023: 66,5 %) rispetto a quelle sposate (21,9 %) o vedove (32,7 %). Le persone separate o divorziate si situano nella media (51,4 %).</p>
<p class="absatzvor-kurs man-font-style-italic man-text-align-left ">Conclusione</p>
<p class="absatz ">Benché le persone in età pensionabile dispongano in media di redditi inferiori a quelli delle persone in età lavorativa, in generale la loro situazione finanziaria è buona. Almeno nel 12,2 per cento dei casi, la sostanza e il reddito non consentono ai beneficiari di rendite AVS di coprire le spese, e di conseguenza queste persone devono ricorrere alle PC (stato: dicembre 2023). La quota di beneficiari di PC all’AVS dipende in ampia misura dallo stato civile: tale quota è nettamente superiore tra le persone celibi o nubili (22,4 %), divorziate o separate (24,3 %) rispetto alle persone sposate (6,1 %). Tra le persone vedove tale quota è pari al 14,9 per cento.</p>
<p class="absatz ">Tra i beneficiari di rendite AI, circa una persona su cinque deve cavarsela con mezzi finanziari modesti, una quota significativamente più alta rispetto alle persone senza rendita AI. Circa la metà dei beneficiari di una rendita AI ricorre alle PC (50,1 % nel 2023). La percentuale dei beneficiari di PC è superiore tra le persone celibi o nubili (66,5 %) rispetto a quelle sposate (21,9 %) o vedove (32,7 %). Le persone separate o divorziate si situano nella media (51,4 %).</p>
<div class="footnotes">
<p id="fn-d7e716"><sup><a href="#fnbck-d7e716">23</a></sup><sup></sup>  Indagine sui redditi e le condizioni di vita (SILC) 2022, versione del 20.12.2023.</p>
<p id="fn-d7e726"><sup><a href="#fnbck-d7e726">24</a></sup><sup></sup>  L’indagine sul budget delle economie domestiche 2022 dell’UST può essere consultata su Internet all’indirizzo <a href="https://www.bfs.admin.ch/bfs/it/home/statistiche/situazione-economica-sociale-popolazione/redditi-consumo-e-patrimonio.html" target="_blank">
				www.bfs.admin.ch
			</a> &gt; Statistiche &gt; Situazione economica e sociale della popolazione &gt; Redditi, consumo e patrimonio &gt; Informazioni supplementari &gt; Tabelle (stato: 22.1.2025).</p>
<p id="fn-d7e739"><sup><a href="#fnbck-d7e739">25</a></sup><sup></sup>  Philippe Wanner, Roxane Gerber, «La situation économique de la population en âge d’activité et à l’âge de la retraite», in <i>Beiträge zur Sozialen Sicherheit</i>, rapporto di ricerca n. 4/22, 2022 (riassunto in italiano disponibile).</p>
<p id="fn-d7e751"><sup><a href="#fnbck-d7e751">26</a></sup><sup></sup>  Registro delle rendite 2023, Ufficio federale delle assicurazioni sociali (UFAS).</p>
<p id="fn-d7e761"><sup><a href="#fnbck-d7e761">27</a></sup><sup></sup>  Statistica delle prestazioni complementari 2023.</p>
<p id="fn-d7e774"><sup><a href="#fnbck-d7e774">28</a></sup><sup></sup>  Registro delle rendite 2023, UFAS.</p>
<p id="fn-d7e786"><sup><a href="#fnbck-d7e786">29</a></sup><sup></sup>  Nils Braun-Dubler, Vera Frei, Tabea Kaderli, Florian Roth, «Wer geht wann in die Rente? Ausgestaltung und Determinanten des Rentenübergangs», in <i>Beiträge zur sozialen Sicherheit</i>, rapporto di ricerca n. 5/22, 2022 (riassunto in italiano disponibile).</p>
<p id="fn-d7e802"><sup><a href="#fnbck-d7e802">30</a></sup><sup></sup> Jürg Guggisberg, Lena Liechti, Severin Bischof, «Die wirtschaftliche Situation von IV‑Rentnerinnen und IV‑Rentnern», in <i>Beiträge zur sozialen Sicherheit</i>, rapporto di ricerca n. 14/20, 2020 (riassunto in italiano disponibile). </p>
</div>
</div></section><section id="lvl_2/lvl_2.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.6">2.6 Riforme in corso nell’ambito dell’AVS</a>
</h2>
<div class="collapseable">
<p class="absatzvor-kurs man-font-style-italic man-text-align-left ">Modifica della LAVS: nuovo disciplinamento delle rendite per superstiti</p>
<p class="absatz ">Nella sua seduta del 23 ottobre 2024, il Consiglio federale ha adottato e trasmesso al Parlamento il messaggio del 23 ottobre 2024 concernente la modifica della legge federale sull’assicurazione per la vecchiaia e per i superstiti. Il progetto è teso a eliminare la disparità di trattamento constatata dalla Corte europea dei diritti dell’uomo (Corte EDU) tra vedove e vedovi e ad adeguare le rendite all’evoluzione della società. Inoltre, va tenuto conto del fabbisogno di finanziamento dell’AVS e delle condizioni delle finanze federali. Le prestazioni per superstiti dovranno essere versate in funzione del periodo di educazione e assistenza del figlio e a prescindere dallo stato civile dei genitori. Per le persone sposate o divorziate i cui figli non hanno più diritto al mantenimento è prevista una rendita transitoria di due anni. Questa riforma, supposto che entri in vigore nel 2026, consentirebbe di realizzare risparmi stimati a circa 350 milioni di franchi nel 2030, di cui circa 70 per la Confederazione, considerato il contributo federale del 20,2 per cento. Nel 2035 si prevedono risparmi per circa 770 milioni di franchi, di cui circa 160 per la Confederazione (base dei prezzi: 2023).</p>
<p class="absatzvor-kurs man-font-style-italic man-text-align-left ">Modifica della LAVS: attuazione e finanziamento della 13a mensilità AVS</p>
<p class="absatz ">Dopo l’accettazione da parte del Popolo e dei Cantoni, il 3 marzo 2024<sup><a href="#fn-d7e833" id="fnbck-d7e833">31</a></sup>, dell’iniziativa popolare «Vivere meglio la pensione (Iniziativa per una 13esima mensilità AVS»), nella sua seduta del 27 marzo 2024 il Consiglio federale ha deciso che la 13a rendita di vecchiaia dovrà essere versata una volta all’anno a partire dal 2026 e che il suo finanziamento dovrà essere garantito in modo duraturo. </p>
<p class="absatz ">Nell’ottobre del 2024 il Consiglio federale ha adottato e trasmesso al Parlamento il messaggio del 16 ottobre 2024<sup><a href="#fn-d7e847" id="fnbck-d7e847">32</a></sup> concernente l’attuazione e il finanziamento dell’iniziativa per una 13a mensilità AVS. Senza un finanziamento supplementare, nell’anno dell’introduzione della 13a rendita di vecchiaia, vale a dire il 2026, le uscite dell’AVS supererebbero le entrate. Di conseguenza, il livello del Fondo di compensazione AVS scenderebbe rapidamente al di sotto della soglia legale del 100 per cento delle uscite di un anno dell’assicurazione. Il Consiglio federale propone pertanto di aumentare l’imposta sul valore aggiunto (IVA) di 0,7 punti percentuali. L’aliquota normale passerebbe così dall’8,1 all’8,8 per cento, quella speciale per prestazioni del settore alberghiero dal 3,8 al 4,2 per cento e quella ridotta per i beni di prima necessità dal 2,6 al 2,8 per cento. Con questi maggiori introiti l’equilibrio finanziario dell’AVS potrebbe essere garantito fino al 2030. Inoltre, per evitare un ulteriore onere per le finanze della Confederazione, il contributo federale dovrà essere temporaneamente ridotto dal 20,2 al 19,5 per cento.</p>
<p class="absatzvor-kurs man-font-style-italic man-text-align-left ">Pacchetto di sgravio per il bilancio della Confederazione</p>
<p class="absatz ">Il 29 gennaio 2025 il Consiglio federale ha avviato la procedura di consultazione relativa al pacchetto di sgravio per il bilancio della Confederazione. Una delle misure poste in consultazione concerne il contributo della Confederazione a favore dell’AVS. Il Consiglio federale intende dissociare le uscite della Confederazione da quelle dell’AVS. In futuro i contributi federali dovranno essere dissociati dalle uscite dell’AVS e basarsi invece sulla crescita delle entrate della Confederazione: il contributo della Confederazione all’AVS andrà dunque collegato all’andamento del gettito dell’IVA. </p>
<p class="absatzvor-kurs man-font-style-italic man-text-align-left ">Prossima riforma dell’AVS</p>
<p class="absatz ">Il Consiglio federale è stato incaricato di sottoporre al Parlamento entro la fine del 2026 un progetto di stabilizzazione delle finanze dell’AVS per il periodo 2030–2040<sup><a href="#fn-d7e867" id="fnbck-d7e867">33</a></sup>. L’evoluzione demografica è tuttora una grande sfida per il finanziamento dell’AVS e dopo le riforme adottate negli ultimi anni vanno cercate soluzioni per il periodo successivo al 2030. I progetti attuali in materia di AVS (adeguamento delle rendite per vedovi e vedove, attuazione e finanziamento della 13a rendita AVS) influenzeranno profondamente i lavori in corso per la prossima riforma dell’AVS, poiché l’entità del finanziamento supplementare necessario in futuro dipenderà in definitiva dall’esito delle deliberazioni relative a questi diversi progetti.</p>
<div class="footnotes">
<p id="fn-d7e833"><sup><a href="#fnbck-d7e833">31</a></sup><sup></sup>  <a href="https://fedlex.data.admin.ch/eli/fga/2024/996" target="_blank">FF <b>2024 </b>996</a></p>
<p id="fn-d7e847"><sup><a href="#fnbck-d7e847">32</a></sup><sup></sup>  <a href="https://fedlex.data.admin.ch/eli/fga/2024/2747" target="_blank">FF <b>2024</b> 2747</a></p>
<p id="fn-d7e867"><sup><a href="#fnbck-d7e867">33</a></sup><sup></sup> Mo. CSSS-N 21.3462 Mandato per la prossima riforma dell’AVS. </p>
</div>
</div></section>
</div></section><section id="lvl_3"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_3">3 Scopi e tenore dell’iniziativa</a>
</h1>
<div class="collapseable">
<section id="lvl_3/lvl_3.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.1">3.1 Scopi dell’iniziativa</a>
</h2>
<div class="collapseable">
<p class="absatzvor ">L’AVS, che unitamente alle PC ha lo scopo di garantire la copertura del fabbisogno vitale, costituisce una fonte di reddito essenziale per molti pensionati. Per consentire una migliore tutela economica durante la vecchiaia anche ai coniugi, i promotori dell’iniziativa chiedono rendite AVS eque per tutte le coppie. La limitazione delle rendite per coniugi risale a un periodo in cui spesso nelle famiglie soltanto gli uomini esercitavano un’attività lucrativa. Di conseguenza, tale limitazione non riflette più la realtà sociale. Oggi le coppie sposate ricevono al massimo il 150 per cento dell’importo massimo di una rendita completa, mentre le coppie non sposate ricevono due rendite AVS senza limitazione, fino al 200 per cento dell’importo massimo di una rendita AVS, il che è considerato iniquo. Secondo i promotori dell’iniziativa, questa discriminazione interessa circa 700 000 persone sposate, ovvero quasi 9 coppie di pensionati sposati su 10<sup><a href="#fn-d7e881" id="fnbck-d7e881">34</a></sup>. </p>
<p class="absatz ">Parallelamente, è stata depositata anche l’iniziativa popolare «Sì a imposte federali eque anche per i coniugi – Basta con la discriminazione del matrimonio!»<sup><a href="#fn-d7e894" id="fnbck-d7e894">35</a></sup>, la quale chiede che le coppie vengano assoggettate congiuntamente all’imposta federale diretta e non vengano penalizzate rispetto agli altri contribuenti.</p>
<div class="footnotes">
<p id="fn-d7e881"><sup><a href="#fnbck-d7e881">34</a></sup><sup></sup> Cfr. gli argomenti avanzati dai promotori dell’iniziativa consultabili all’indirizzo <a href="https://equita-si.ch/perche-lo-facciamo/" target="_blank">
				www.equita-si.ch
			</a> &gt; Argomenti.</p>
<p id="fn-d7e894"><sup><a href="#fnbck-d7e894">35</a></sup><sup></sup> <a href="https://fedlex.data.admin.ch/eli/fga/2022/2286" target="_blank">FF <b>2022</b> 2286</a></p>
</div>
</div></section><section id="lvl_3/lvl_3.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.2">3.2 Tenore della normativa proposta</a>
</h2>
<div class="collapseable">
<p class="absatzvor ">Con l’iniziativa popolare «Sì a rendite AVS eque anche per i coniugi – Basta con la discriminazione del matrimonio!» il partito del Centro chiede di equiparare le persone coniugate agli altri assicurati nell’ambito dell’AVS. Nell’ambito dell’AVS e dell’AI le coppie sposate non dovranno più essere penalizzate rispetto alle persone che hanno scelto altre forme di convivenza. </p>
<p class="absatz ">Per raggiungere tale equiparazione occorre aumentare le rendite delle coppie di coniugi. Concretamente, la riduzione della somma delle due rendite per coniugi non sarà più ammissibile e la limitazione delle rendite AVS e AI andrà quindi soppressa. </p>
<p class="absatz ">Inoltre, nell’ottica della parità, è chiesta la soppressione dell’esenzione dall’obbligo contributivo (esenzione del coniuge senza attività lucrativa dall’obbligo contributivo se l’altro coniuge ha pagato il doppio del contributo minimo) mediante una regolamentazione provvisoria che dovrà essere adottata dal Consiglio federale in caso di inerzia del legislatore nei tre anni seguenti l’accettazione dell’iniziativa.</p>
</div></section><section id="lvl_3/lvl_3.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.3">3.3 Interpretazione e commento del testo dell’iniziativa</a>
</h2>
<div class="collapseable">
<p class="absatzvor ">Il testo dell’iniziativa chiede di modificare l’articolo 112 Cost. Sebbene il titolo dell’iniziativa e la parte sostanziale dell’argomentazione dei promotori menzionino soltanto le rendite dell’AVS (più precisamente, le rendite di vecchiaia dell’AVS), l’iniziativa fa riferimento anche alle rendite dell’AI dato che l’articolo 112 Cost. si applica sia all’AVS che all’AI. In caso di accettazione dell’iniziativa, andrebbe chiarito se la soppressione della limitazione delle rendite per coniugi va applicata anche alle rendite correnti o soltanto alle nuove rendite. Il testo dell’iniziativa non si esprime in proposito.</p>
<p class="absatz ">Le varie regolamentazioni speciali introdotte con la 10a revisione dell’AVS unitamente alla limitazione delle rendite per coniugi quali misure di compensazione (esenzione dall’obbligo contributivo, ripartizione dei redditi, supplemento di vedovanza, rendite vedovili) non sono messe in discussione dall’iniziativa. </p>
<p class="absatz ">La disposizione transitoria prevede che il Consiglio federale emani mediante ordinanza le necessarie disposizioni d’esecuzione, se le disposizioni legali d’esecuzione relative all’articolo 112 capoverso 2 lettera c<sup>bis</sup> non saranno entrate in vigore entro tre anni dall’accettazione della modifica costituzionale da parte del Popolo e dei Cantoni (art. 197 n. 15 cpv. 1 Cost.). Affinché le persone assicurate coniugate siano equiparate agli altri assicurati, nell’ordinanza il Consiglio federale dovrà stabilire, in particolare, che la somma delle rendite per coniugi non è ridotta a causa dello stato civile e che le persone assicurate coniugate che non esercitano un’attività lucrativa versano contributi (cpv. 2). È chiesta dunque la soppressione dell’esenzione dall’obbligo contributivo. </p>
<p class="absatz ">Il capoverso 2 della disposizione transitoria è vincolante soltanto per il Consiglio federale e concerne esclusivamente disposizioni d’esecuzione emanate mediante ordinanza in attesa che entri in vigore una revisione di legge. Non si applica invece al legislatore, che non è dunque tenuto a sopprimere l’esenzione dall’obbligo contributivo. Se si procederà alla pertinente revisione di legge entro tre anni dall’accettazione dell’iniziativa, il legislatore sarà libero di prevedere, oltre alla soppressione della limitazione delle rendite per coniugi (imposta dall’art. 112 cpv. 2 lett. c<sup>bis</sup> secondo periodo), altre misure tese a equiparare gli assicurati sposati agli altri assicurati per quanto concerne il calcolo della rendita ordinaria (p. es. la soppressione dell’esenzione dall’obbligo contributivo).</p>
<p class="absatz ">Le ripercussioni della soppressione dell’esenzione dall’obbligo contributivo illustrate nel presente messaggio si basano dunque sull’ipotesi seguente: o il legislatore deciderà liberamente di adottare questa misura o, in caso di inerzia da parte sua, il Consiglio federale dovrà adottarla mediante ordinanza, in virtù dell’articolo 197 numero 15 capoverso 2 Cost.</p>
</div></section>
</div></section><section id="lvl_4"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_4">4 Valutazione dell’iniziativa</a>
</h1>
<div class="collapseable">
<section id="lvl_4/lvl_4.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.1">4.1 Valutazione degli scopi dell’iniziativa</a>
</h2>
<div class="collapseable">
<p class="absatzvor-kurs man-font-style-italic man-text-align-left ">Equiparazione delle coppie di coniugi ai conviventi</p>
<p class="absatz ">Con la normativa attuale, le rendite AVS e AI delle coppie sposate possono in certi casi essere inferiori a quelle delle coppie non sposate per effetto della limitazione delle rendite per coniugi (v. spiegazioni al n. 2). L’iniziativa intende eliminare questa disparità di trattamento. </p>
<p class="absatz ">Il principio di uguaglianza di cui all’articolo 8 capoverso 1 Cost. stabilisce che tutti sono uguali davanti alla legge e vanno dunque trattati nello stesso modo. Questo principio è teso a garantire la parità di trattamento tra tutte le persone da parte degli organi statali nell’ambito della legislazione e da parte delle autorità amministrative e dei tribunali nell’ambito dell’applicazione del diritto. Il principio dell’uguaglianza giuridica è violato se un atto normativo opera distinzioni giuridiche per le quali non sussiste un motivo ragionevole nella fattispecie da disciplinare oppure omette di effettuare distinzioni che s’impongono in ragione della fattispecie stessa. Il principio dell’uguaglianza giuridica è violato in particolare quando situazioni uguali non sono trattate allo stesso modo, conformemente alla loro similitudine, e situazioni differenti non sono trattate differentemente, in conformità al loro carattere differente, cioè se vengono per esempio operate distinzioni giuridiche per le quali non sussiste un motivo ragionevole nella fattispecie da disciplinare o se si omette di effettuare distinzioni che si sarebbero dovute operare in ragione della fattispecie stessa. Tutte le disparità di trattamento in situazioni comparabili e tutte le parità di trattamento in situazioni diverse devono essere oggettivamente motivate<sup><a href="#fn-d7e940" id="fnbck-d7e940">36</a></sup>. </p>
<p class="absatz ">Il diritto delle persone sposate alla parità di trattamento con le coppie di conviventi non è assoluto, bensì valutato dal Tribunale federale in base all’impostazione dei singoli ambiti normativi. Secondo il diritto civile, gli effetti del matrimonio dal punto di vista del diritto patrimoniale comprendono in particolare un diritto successorio reciproco (art. 462 CC), un obbligo di assistenza generale (art. 159 cpv. 3 CC) e un obbligo di mantenimento coniugale (art. 163 CC). Per contro, finora il legislatore si è sempre astenuto dal disciplinare, sia a livello di legge che di ordinanza, il concubinato. Il matrimonio e il concubinato sono forme di convivenza diverse con effetti giuridici diversi. In una prospettiva globale di diritto delle assicurazioni sociali, la limitazione delle rendite per coniugi, sancita dalla legge soltanto per le coppie sposate e quelle in unione domestica registrata, è pertanto giustificata da motivi oggettivi. </p>
<p class="absatz ">Il Tribunale federale ha confermato a più riprese la costituzionalità di tale limitazione, giudicandola conforme anche alla Convenzione europea dei diritti dell’uomo<sup><a href="#fn-d7e954" id="fnbck-d7e954">37</a></sup>. È giunto alla conclusione che la limitazione delle rendite per coniugi non rappresenta né una penalizzazione né una discriminazione delle coppie sposate, come pure che la sua applicazione ai soli coniugi è oggettivamente giustificata e compatibile con il principio dell’uguaglianza giuridica.</p>
<p class="absatzvor-kurs man-font-style-italic man-text-align-left ">Limitazione delle rendite per coniugi e regolamentazioni speciali per le persone sposate</p>
<p class="absatz ">Con la 10a revisione dell’AVS è stata introdotta la ripartizione dei redditi tra i coniugi. Alla base di questa misura vi era la considerazione che il matrimonio costituisce un’unità economica e quindi i redditi conseguiti durante il medesimo fino all’insorgere del primo evento assicurato vanno divisi a metà e accreditati sul conto individuale di ciascun coniuge. Senza altre misure, però, questo avrebbe ridotto la solidarietà nell’AVS e nell’AI e avvantaggiato le persone sposate con redditi elevati; pertanto, parallelamente è stata introdotta la limitazione delle rendite per coniugi. Poiché allora la rendita di vecchiaia per coniugi ammontava al 150 per cento della rendita di vecchiaia semplice, il limite massimo è stato fissato al 150 per cento. In questo modo, nel complesso si sono evitati costi supplementari significativi, nonostante la ripartizione dei redditi e gli accrediti per compiti educativi. </p>
<p class="absatz ">Da allora, questa regolamentazione è stata spesso oggetto di discussioni<sup><a href="#fn-d7e970" id="fnbck-d7e970">38</a></sup>, in particolare per il fatto che oggi a essere interessata dalla limitazione delle rendite per coniugi è la maggioranza delle persone sposate (nel 2023, in Svizzera circa il 90 %)<sup><a href="#fn-d7e978" id="fnbck-d7e978">39</a></sup>. Anche il Consiglio federale si è espresso in più occasioni al riguardo. È sempre stato del parere che, pur ricevendo rendite più basse rispetto alle coppie di conviventi a causa della limitazione in questione, le coppie di coniugi beneficino di diverse misure che possono compensare la penalizzazione derivante dalla medesima. Benché spesso la popolazione percepisca la limitazione delle rendite per coniugi come iniqua, diversi interventi parlamentari sul tema non hanno riscosso il necessario consenso<sup><a href="#fn-d7e986" id="fnbck-d7e986">40</a></sup>. In quelle occasioni ad essere determinante, oltre agli aspetti finanziari, è stato anche l’equilibrio tra la limitazione delle rendite per coniugi e le varie misure di compensazione previste per le persone sposate nell’ambito dell’AVS e dell’AI.</p>
<p class="absatz ">Dall’introduzione dell’attuale limitazione delle rendite per coniugi la società si è evoluta e la situazione delle famiglie è cambiata, ma ancora oggi la situazione sul mercato del lavoro e a livello salariale non è identica per uomini e donne. Inoltre, i fattori di compensazione (introdotti con la 10a revisione dell’AVS), in particolare la ripartizione dei redditi, continuano ad assumere un ruolo importante. Spesso l’impiegabilità del reddito del partner consentita dalla ripartizione dei redditi durante gli anni di matrimonio permette alle persone sposate con redditi modesti di disporre nel complesso di rendite più elevate. In molti casi questo accresce il reddito AVS delle persone che all’interno della coppia guadagnano meno, che sono prevalentemente donne. Inoltre, attualmente soltanto le persone sposate (o quelle in unione domestica registrata) ricevono la rendita vedovile e il supplemento di vedovanza. </p>
<p class="absatz ">L’iniziativa in esame parte dal presupposto che nell’ambito dell’AVS e dell’AI le coppie di coniugi siano penalizzate. Con la sua decisione del 26 giugno 2024 il Consiglio federale ha raccomandato di respingere l’iniziativa popolare, ritenendo che le coppie sposate beneficino già di una buona protezione. Come illustrato al numero 2.3, i promotori dell’iniziativa hanno una visione troppo riduttiva. Benché a causa della limitazione delle rendite la rendita che spetta alle persone sposate sia d’importo inferiore rispetto a quella delle persone non sposate, questa penalizzazione non può però essere considerata in maniera isolata. Tenendo conto anche delle altre prestazioni dell’AVS emerge che le coppie sposate non sono penalizzate rispetto alle coppie di conviventi. Né la limitazione delle rendite dei coniugi né le misure di compensazione possono essere considerate soltanto in generale. Vi saranno sempre persone sposate che non potranno beneficiare di alcuna misura di compensazione ma la cui rendita sarà soggetta a limitazione. D’altro canto, però, vi sono anche persone sposate che possono usufruire di misure di compensazione benché la loro rendita non sia soggetta a limitazione in quanto d’importo inferiore al limite massimo previsto. Inoltre, la limitazione si applica soltanto nel periodo in cui entrambi i partner percepiscono una rendita di vecchiaia: statisticamente, la durata mediana della riscossione congiunta della rendita è compresa tra 14 (coppie più anziane) e 17 anni (coppie più giovani)<sup><a href="#fn-d7e1003" id="fnbck-d7e1003">41</a></sup>, una durata che tenderà ad allungarsi per via del costante aumento della speranza di vita.  </p>
<div class="footnotes">
<p id="fn-d7e940"><sup><a href="#fnbck-d7e940">36</a></sup><sup></sup> Rainer J. Schweizer, Kim Fankhauser, in <i>Die schweizerische Bundesverfassung</i>, St. Galler Kommentar ad art. 8 Cost., n. marg. 21 segg., Zurigo 2023.</p>
<p id="fn-d7e954"><sup><a href="#fnbck-d7e954">37</a></sup><sup></sup>  DTF <b>140</b> I 77</p>
<p id="fn-d7e970"><sup><a href="#fnbck-d7e970">38</a></sup><sup></sup>  Mo. Gruppo del Centro 16.3103 Eliminare gli svantaggi per le coppie sposate anche nell’AVS; Po. Gruppo liberale radicale 21.4430 Conseguenze di una previdenza per la vecchiaia indipendente dallo stato civile?; Po. Grin 22.4476 «Rendite AVS. Verso l’uguaglianza per le coppie sposate»; Iv. Pa. Amaudruz 24.407 Porre fine alla discriminazione delle coppie sposate in pensione.</p>
<p id="fn-d7e978"><sup><a href="#fnbck-d7e978">39</a></sup><sup></sup>  Statistica AVS 2023.</p>
<p id="fn-d7e986"><sup><a href="#fnbck-d7e986">40</a></sup><sup></sup> Iniziativa popolare «Per il matrimonio e la famiglia – No agli svantaggi per le coppie sposate», <a href="https://fedlex.data.admin.ch/eli/fga/2013/1684" target="_blank">FF <b>2013</b> 7301</a>; v. anche nota a piè di pagina n. 40. </p>
<p id="fn-d7e1003"><sup><a href="#fnbck-d7e1003">41</a></sup><sup></sup> Registro delle rendite 2023, UFAS.</p>
</div>
</div></section><section id="lvl_4/lvl_4.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.2">4.2 Ripercussioni in caso di accettazione</a>
</h2>
<div class="collapseable">
<p class="absatzvor ">L’iniziativa non affronta la questione del finanziamento. Per questo occorrerebbero ulteriori decisioni politiche. Se l’iniziativa non potesse essere attuata entro il termine previsto di tre anni, il Consiglio federale dovrebbe emanare mediante ordinanza le necessarie disposizioni d’esecuzione e sopprimere l’esenzione dall’obbligo contributivo per i coniugi senza attività lucrativa. Questa misura comporterebbe entrate supplementari esigue rispetto ai costi che deriverebbero dalla soppressione della limitazione. Le ripercussioni dell’iniziativa per i singoli gruppi di popolazione e per l’economia dipendono però anche dal tipo di finanziamento dei costi supplementari. </p>
<section id="lvl_4/lvl_4.2/lvl_4.2.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.2/lvl_4.2.1">4.2.1 Ripercussioni sulle assicurazioni sociali</a>
</h3>
<div class="collapseable">
<p class="absatzvor-kurs man-font-style-italic man-text-align-left ">Assicurazione per la vecchiaia e per i superstiti</p>
<p class="absatz ">La soppressione della limitazione delle rendite per coniugi chiesta dall’iniziativa comporterebbe un netto miglioramento delle rendite AVS e AI delle persone sposate con una somma del reddito annuo medio determinante superiore a 90 720 franchi (stato: 2025). Per contro, non avrebbe alcun impatto sulle economie domestiche con redditi medi più bassi o sulle rendite delle persone non sposate, vedove o divorziate.</p>
<p class="absatz ">In caso di entrata in vigore del progetto il 1° gennaio 2030, le uscite supplementari per l’AVS derivanti dalla soppressione della limitazione sono stimate a circa 3,8 miliardi di franchi nel 2030. La soppressione dell’esenzione dall’obbligo contributivo genererebbe maggiori entrate stimate a 200 milioni di franchi nel 2030 (v. tabella 2).</p>
<p class="absatz ">Ne risulterebbero quindi spese nette stimate a circa 3,6 miliardi di franchi. La loro ripartizione tra l’AVS e la Confederazione dipende dal futuro calcolo del contributo federale. Secondo il diritto vigente, la Confederazione assume automaticamente circa un quinto del fabbisogno supplementare. Se venisse approvato il progetto di dissociazione del contributo federale dalle uscite dall’AVS posto in consultazione dal Consiglio federale, l’onere supplementare graverebbe unicamente sull’AVS. </p>
<p class="absatz ">La tabella 2 e la tabella 3 forniscono una stima delle ripercussioni finanziarie rispettivamente nel 2030 e nel 2035. Questi calcoli tengono già conto delle ripercussioni dell’iniziativa per una 13a rendita di vecchiaia.</p>
<p class="man-template-tab-krpr-r-kurs man-font-style-italic ">Tabella 2</p>
<p class="man-template-tab-untertit ">Stima delle ripercussioni finanziarie dell’iniziativa sull’AVS nel 2030</p>
<p class="absatzkurs man-font-style-italic ">Consuntivo definitivo 2023, ai prezzi del 2023</p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf man-text-align-left ">Limite massimo</p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Uscite <br>supplementari</p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Entrate <br>supplementari</p>
					<p class="man-template-tab-kpf man-text-align-left ">Soppressione esenzione <br>dall’obbligo contributivo</p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Fabbisogno finanziario <br>per l’AVS</p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Spese per la <br>Confederazione</p>
					<p class="man-template-tab-kpf man-text-align-left ">(20,2 % delle uscite annue <br>dell’AVS)</p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Somma massima <br>delle due rendite per coniugi, al mese <br>(nel 2030)</p>
				</th>
			</tr>
			<tr>
				
				
				<td>
					
					<p class="man-template-tab-krpr man-text-align-left ">Soppressione</p>
				</td>
				<td>
					
					<p class="man-template-tab-krpr man-text-align-left ">fr. 3843 mio.</p>
				</td>
				<td>
					
					<p class="man-template-tab-krpr man-text-align-left ">fr. 214 mio.</p>
				</td>
				<td>
					
					<p class="man-template-tab-krpr man-text-align-left ">fr. 2852 mio.</p>
				</td>
				<td>
					
					<p class="man-template-tab-krpr man-text-align-left ">fr. 776 mio.</p>
				</td>
				<td>
					
					<p class="man-template-tab-krpr man-text-align-left ">fr. 5300</p>
				</td>
			</tr>
		</table></div>
<p class="man-template-tab-krpr-r-kurs man-font-style-italic ">Tabella 3</p>
<p class="man-template-tab-untertit ">Stima delle ripercussioni finanziarie dell’iniziativa sull’AVS nel 2035</p>
<p class="absatzkurs man-font-style-italic ">Consuntivo definitivo 2023, ai prezzi del 2023</p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf man-text-align-left ">Limite massimo</p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Uscite <br>supplementari</p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Entrate <br>supplementari</p>
					<p class="man-template-tab-kpf man-text-align-left ">Soppressione esenzione <br>dall’obbligo contributivo</p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Fabbisogno finanziario <br>per l’AVS</p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Spese per la <br>Confederazione</p>
					<p class="man-template-tab-kpf man-text-align-left ">(20,2 % delle uscite annue <br>dell’AVS)</p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Somma massima <br>delle due rendite per coniugi, al mese <br>(nel 2035)</p>
				</th>
			</tr>
			<tr>
				
				
				<td>
					
					<p class="man-template-tab-krpr ">Soppressione</p>
				</td>
				<td>
					
					<p class="man-template-tab-krpr ">fr. 4310 mio.</p>
				</td>
				<td>
					
					<p class="man-template-tab-krpr ">fr. 220 mio.</p>
				</td>
				<td>
					
					<p class="man-template-tab-krpr ">fr. 3220 mio.</p>
				</td>
				<td>
					
					<p class="man-template-tab-krpr ">fr. 870 mio.</p>
				</td>
				<td>
					
					<p class="man-template-tab-krpr ">fr. 5800</p>
				</td>
			</tr>
		</table></div>
<p class="absatzvor-kurs man-font-style-italic man-text-align-left ">Assicurazione invalidità</p>
<p class="absatz ">L’iniziativa non comporterebbe spese supplementari per l’AI. Se l’iniziativa entrasse in vigore il 1° gennaio 2030, in quell’anno le uscite supplementari derivanti dalle rendite AI sono stimate a 20 milioni di franchi. Nel contempo, però, la soppressione dell’esenzione dall’obbligo contributivo genererebbe maggiori entrate stimate a 40 milioni di franchi. Pertanto l’iniziativa genererebbe risparmi stimati a circa 20 milioni di franchi nel 2030.</p>
<p class="absatzvor-kurs man-font-style-italic man-text-align-left ">Prestazioni complementari</p>
<p class="absatz ">La soppressione della limitazione delle rendite AVS per coniugi genererebbe risparmi nell’ambito delle PC. Attualmente 31 000 coppie sposate percepiscono PC all’AVS, 4000 delle quali con almeno una persona in istituto<sup><a href="#fn-d7e1258" id="fnbck-d7e1258">42</a></sup>. Il Consiglio federale stima che la soppressione del limite massimo per le rendite AVS interesserebbe circa 13 000 coppie beneficiarie di PC. Nella maggior parte dei casi gli aumenti delle rendite comporterebbero una riduzione delle PC e in una piccola minoranza (circa 1800 coppie di coniugi) una perdita del diritto alle PC. Se l’iniziativa entrasse in vigore il 1° gennaio 2030, in quell’anno si registrerebbero risparmi stimati a 30 milioni di franchi, 20 dei quali per la Confederazione e 10 per i Cantoni.</p>
<p class="absatz ">Il numero delle coppie beneficiarie di PC all’AI che sarebbero interessate dalla soppressione del limite massimo delle rendite è stimato a 400. Questo genererebbe risparmi per le PC di importo inferiore a 1 milione di franchi.</p>
<p class="absatzvor-kurs man-font-style-italic man-text-align-left ">Prestazioni transitorie</p>
<p class="absatz ">L’iniziativa non ha ripercussioni sulle prestazioni transitorie.</p>
<p class="absatzvor-kurs man-font-style-italic man-text-align-left ">Previdenza professionale</p>
<p class="absatz ">L’iniziativa non ha ripercussioni sulla previdenza professionale.</p>
<p class="absatzvor-kurs man-font-style-italic man-text-align-left ">Assicurazione contro gli infortuni</p>
<p class="absatz ">Le rendite d’invalidità secondo la LAINF sono concesse vita natural durante e in caso di contemporanea riscossione di una rendita del 1° pilastro sono versate sotto forma di rendita complementare. Quest’ultima corrisponde alla differenza tra il 90 per cento del guadagno assicurato e la rendita dell’AI o dell’AVS (art. 20 cpv. 2 LAINF). La volontà del legislatore era di concedere nell’AINF rendite AI complessivamente pari al 90 per cento del guadagno assicurato. Ciò significa che la rendita complementare dell’AINF diminuirebbe in seguito all’aumento della rendita AVS derivante dalla soppressione della limitazione delle rendite per coniugi. Questo interesserebbe però soltanto le rendite complementari vere e proprie, ovvero quelle la cui somma con la rendita AVS supererebbe il 90 per cento del guadagno assicurato. Nel caso delle rendite complementari la cui somma con la rendita AVS rimarrebbe inferiore al 90 per cento del guadagno assicurato, invece, l’AINF non ridurrebbe la propria rendita nonostante l’aumento delle rendite AVS.</p>
<p class="absatzvor-kurs man-font-style-italic man-text-align-left ">Assicurazione militare</p>
<p class="absatz ">Secondo l’articolo 47 capoverso 1 LAM, dal momento in cui l’assicurato anticipa la riscossione della totalità della rendita di vecchiaia in virtù dell’articolo 40 capoverso 1 LAVS, ma al più tardi dal raggiungimento dell’età di riferimento secondo l’articolo 21 capoverso 1 LAVS, la rendita d’invalidità accordatagli per una durata indeterminata è pagata come rendita di vecchiaia ed è calcolata in base alla metà del guadagno annuo determinante la rendita. La soppressione della limitazione delle rendite per coniugi non ha dunque alcuna ripercussione sull’AM. </p>
<p class="absatzvor-kurs man-font-style-italic man-text-align-left ">Indennità di perdita di guadagno</p>
<p class="absatz ">La soppressione della limitazione della somma delle due rendite per coniugi non ha alcun impatto finanziario sulle IPG, dato che queste vengono erogate a prescindere dallo stato civile. Per contro, la soppressione dell’esenzione dall’obbligo contributivo genererebbe maggiori entrate stimate a 12 milioni di franchi nel 2030.</p>
<p class="absatzvor-kurs man-font-style-italic man-text-align-left ">Assegni familiari</p>
<p class="absatz ">L’iniziativa non ha alcun impatto finanziario sugli assegni familiari, dato che l’importo di questi ultimi è fissato indipendentemente dal salario, dal reddito o dai contributi versati e che né la LAFam né la LAF prevedono una limitazione. </p>
<p class="absatzvor-kurs man-font-style-italic man-text-align-left ">Assicurazione contro la disoccupazione</p>
<p class="absatz ">Dal punto di vista dello stato civile, l’accettazione dell’iniziativa popolare tesa a sopprimere la limitazione della somma delle due rendite dei coniugi al 150 per cento dell’importo massimo della rendita di vecchiaia avrebbe unicamente gli effetti menzionati al numero 2.4. </p>
<p class="absatz ">Tuttavia, inciderebbe sull’importo delle prestazioni versate dall’AD agli assicurati sposati interessati. Si applicherebbe infatti l’articolo 18<i>c</i> capoverso 1 LADI, secondo il quale le prestazioni di vecchiaia dell’AVS sono dedotte dall’indennità di disoccupazione in misura proporzionale al grado d’occupazione al quale la persona assicurata si mette a disposizione sul mercato del lavoro. Per evitare il sovraindennizzo degli assicurati, la deduzione in questione verrebbe applicata anche alla 13a rendita, conseguentemente più elevata, degli assicurati sposati. </p>
<p class="absatz ">Nell’AD, nel caso dei disoccupati i contributi sociali a carico dei salariati vengono dedotti dall’indennità giornaliera versata. Per contro, i contributi sociali a carico del datore di lavoro vengono assunti dal fondo di compensazione dell’AD (art. 22<i>a</i> cpv. 2 LADI). Un aumento dei contributi sociali determinerebbe dunque maggiori uscite per l’AD. </p>
<div class="footnotes"><p id="fn-d7e1258"><sup><a href="#fnbck-d7e1258">42</a></sup><sup></sup><sup> </sup> Registro delle PC 2023, UFAS. </p></div>
</div></section><section id="lvl_4/lvl_4.2/lvl_4.2.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.2/lvl_4.2.2">4.2.2 Ripercussioni sulle economie domestiche</a>
</h3>
<div class="collapseable">
<p class="absatzvor ">Nel 2023 il 40,3 per cento della popolazione residente permanente era sposato<sup><a href="#fn-d7e1311" id="fnbck-d7e1311">43</a></sup>. Tra i beneficiari di rendita la quota delle persone sposate era di circa il 59 per cento, ovvero 1,5 milioni di persone. La soppressione della limitazione delle rendite per coniugi comporterebbe vantaggi per tutti i beneficiari di rendita (attuali e futuri) sposati interessati da questa misura.</p>
<p class="absatz ">Nel 2023 si trattava di circa 374 000 su 423 000 coppie in cui entrambi i coniugi percepiscono una rendita di vecchiaia e sono domiciliati in Svizzera, ovvero l’89 per cento. A queste vanno aggiunte 1000 su 3000 coppie sposate in cui entrambi i coniugi percepiscono una rendita AI e 4000 su 8000 coppie in cui un coniuge percepisce una rendita di vecchiaia e l’altro una rendita AI. Nel complesso, a trarre vantaggio sarebbero quindi 380 000 su 434 000 coppie domiciliate in Svizzera, ovvero l’87 per cento. Vi sono inoltre circa 123 000 coppie con due rendite nelle quali almeno un coniuge è domiciliato all’estero. Secondo le previsioni, il 41 per cento di queste, ovvero 51 000 coppie, trarrebbe vantaggio dalla soppressione della limitazione delle rendite. Se si considerano tutte le coppie, a prescindere dal domicilio, si arriva quindi a un totale di 557 000 coppie in cui entrambi i coniugi percepiscono una rendita. Di queste, secondo le previsioni, circa 430 000 sarebbero avvantaggiate dalla soppressione della limitazione, ovvero il 77 per cento<sup><a href="#fn-d7e1321" id="fnbck-d7e1321">44</a></sup>. </p>
<p class="absatz ">Questa percentuale così elevata è riconducibile al fatto che il limite di reddito a partire dal quale le rendite sono sottoposte a limitazione è basso: esso si applica infatti non appena il reddito annuo medio determinante AVS complessivo dei coniugi supera l’importo di 90 720 franchi (livello dei prezzi del 2025). Le coppie di coniugi il cui reddito annuo medio determinante complessivo non supera questo limite non beneficerebbero della soppressione della limitazione, dato che le loro rendite non vi sono soggette nemmeno oggi, salvo se queste persone presentano lacune contributive e non hanno diritto a una rendita completa (v. n. 3). </p>
<div class="footnotes">
<p id="fn-d7e1311"><sup><a href="#fnbck-d7e1311">43</a></sup><sup></sup>  Statistica della popolazione e delle economie domestiche (STATPOP), UST.</p>
<p id="fn-d7e1321"><sup><a href="#fnbck-d7e1321">44</a></sup><sup></sup> Registro delle rendite 2023, UFAS.</p>
</div>
</div></section><section id="lvl_4/lvl_4.2/lvl_4.2.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.2/lvl_4.2.3">4.2.3 Ripercussioni sull’economia</a>
</h3>
<div class="collapseable">
<p class="absatzvor ">Date le modifiche che comporterebbe al sistema di rendite, da un lato l’accettazione dell’iniziativa inciderebbe direttamente sull’economia. Dall’altro, una parte significativa delle ripercussioni dipenderebbe dalle misure adottate per controfinanziare le uscite supplementari dell’AVS e dell’AI. </p>
<p class="absatzvor-kurs man-font-style-italic man-text-align-left ">Ripercussioni dirette sull’economia</p>
<p class="absatz ">La soppressione della limitazione delle rendite per coniugi accrescerebbe in misura variabile il reddito delle coppie di coniugi con un reddito annuo medio determinante AVS complessivo superiore a 90 720 franchi (stato: 2025). </p>
<p class="absatz ">Secondo l’indagine sul budget delle economie domestiche dell’UST<sup><a href="#fn-d7e1341" id="fnbck-d7e1341">45</a></sup>, negli anni 2018–2019 la parte del reddito disponibile destinata al consumo (quota dei consumi) è stata dell’89 per cento per le coppie di oltre 65 anni. In media, le economie domestiche con persone in età lavorativa hanno impiegato per il consumo una parte di reddito nettamente inferiore (persone sole: 77 %; coniugi: 68 %; coniugi con figli: 71 %). La soppressione della limitazione delle rendite per coniugi e il conseguente aumento fino a un terzo del reddito AVS sarebbero vantaggiosi per 374 000 coppie sposate (stato: 2023). Considerata la loro quota dei consumi relativamente elevata, queste potrebbero destinare al consumo una parte consistente del reddito supplementare derivante dalle rendite di vecchiaia. Questo potrebbe determinare un aumento del consumo privato, che in linea di principio avrebbe un impatto positivo sulla crescita del prodotto interno lordo (PIL). Le misure necessarie per garantire il finanziamento delle prestazioni supplementari inciderebbero invece negativamente sulla crescita del PIL. Per quanto concerne l’AI, le modifiche legate alla soppressione della limitazione delle rendite per coniugi non avrebbero ripercussioni degne di nota. Per le 55 000 coppie di coniugi beneficiarie di rendite che a causa del loro basso reddito non trarrebbero beneficio dall’accettazione dell’iniziativa, non sono da attendersi modifiche nelle uscite destinate al consumo.</p>
<p class="absatz ">Secondo lo studio commissionato dall’Ufficio federale delle assicurazioni sociali (UFAS) all’istituto Demografik (v. n. 4.5), con la soppressione della limitazione delle rendite per coniugi e, eventualmente, dell’esenzione dall’obbligo contributivo sono da attendersi ripercussioni soltanto marginali sul mercato del lavoro. Se è vero che la soppressione della limitazione delle due rendite potrebbe incentivare il coniuge che lavora a tempo parziale ad aumentare la propria partecipazione al mercato del lavoro, in modo da accrescere il reddito determinante e beneficiare in futuro di una rendita più elevata non più soggetta a limitazione, tale incentivo sarebbe tuttavia perlopiù neutralizzato dall’imposizione dei redditi più elevata (che continuerebbe a essere legata allo stato civile), in particolare per le persone con redditi elevati. Le persone con un’attività lucrativa la cui futura rendita sarebbe soggetta a limitazione secondo l’attuale sistema potrebbero anche essere incentivate a ridurre il proprio grado d’occupazione o a ritirarsi prima dal mercato del lavoro. La soppressione della limitazione delle rendite dei coniugi, infatti, permetterebbe di ricevere una rendita dello stesso importo a fronte di un grado d’occupazione più basso. Adattamenti di rilievo del comportamento sul mercato del lavoro sono da attendersi soprattutto dalle persone interessate dalla soppressione dell’esenzione dall’obbligo contributivo. Sebbene nel loro caso l’incentivo al lavoro potrebbe aumentare per effetto della percezione immediata della soppressione di una copertura assicurativa, l’effetto macroeconomico è comunque ritenuto esiguo, dato il numero relativamente modesto di diretti interessati.</p>
<p class="absatzvor-kurs man-font-style-italic man-text-align-left ">Ripercussioni legate al finanziamento</p>
<p class="absatz ">In caso di accettazione dell’iniziativa, si dovrebbe ancora determinare la fonte di finanziamento per le uscite supplementari. Le presumibili ripercussioni sull’economia varierebbero a seconda dell’opzione di finanziamento scelta. Un finanziamento tramite l’aumento dell’IVA o i contributi salariali (v. n. 4.3.4) attenuerebbe l’atteso impatto positivo legato al maggiore consumo dei coniugi beneficiari di rendita.</p>
<p class="absatz ">Un innalzamento dell’IVA si ripercuote prevalentemente sul livello dei prezzi e sul potere d’acquisto delle economie domestiche. Di regola, le imprese lo riversano in parte sui consumatori, cosicché ne risulta un rincaro dei beni e dei servizi. In Svizzera l’introduzione dell’IVA nel 1995 e il suo aumento a favore dell’AVS con effetto dal 1° gennaio 1999 hanno comportato una ripercussione degli oneri fiscali supplementari sui consumatori nella misura del 75 per cento (1995) e del 65 per cento (1999)<sup><a href="#fn-d7e1360" id="fnbck-d7e1360">46</a></sup>. Se le imprese non riescono a trasferire la totalità dell’aumento dell’IVA sui consumatori, per quelle attive in settori fortemente concorrenziali può risultare una pressione sui margini di guadagno. Inoltre, un aumento dei prezzi al consumo dovuto a un innalzamento dell’IVA può comportare richieste di aumenti salariali. Le imprese che forniscono prestazioni esenti da IVA e le imprese non assoggettate all’imposta non possono dedurre l’IVA che grava sulle loro prestazioni anticipate a titolo d’imposta precedente, cosicché risultano gravate da una tassa occulta. Considerate le già menzionate ripercussioni sul consumo privato e sulle imprese, se si optasse per un finanziamento basato sull’IVA, la crescita economica risulterebbe probabilmente frenata, quanto meno temporaneamente. Per finanziare i costi legati all’iniziativa sarebbe necessario un aumento dell’IVA di oltre 0,8 punti percentuali.  </p>
<p class="absatz ">Un aumento dei contributi salariali a carico dei lavoratori e dei datori di lavoro corrisponde a un rincaro del fattore produttivo «lavoro». I maggiori costi delle componenti salariali verrebbero trasferiti dalle imprese sui prezzi dei prodotti o sui salari netti oppure andrebbero a ridurre la domanda di lavoro. A prescindere dal modo in cui le imprese compenserebbero i costi supplementari, sono da attendersi effetti di freno sulla crescita del PIL. In seguito agli aumenti dei prezzi, i prodotti più costosi sarebbero richiesti in misura minore, il che avrebbe un impatto negativo. Altrettanto vale per le riduzioni dei salari netti versati, che comportano una diminuzione del reddito disponibile per chi è tenuto a pagare i contributi, con un conseguente freno del consumo e quindi della crescita del PIL. Anche una minore domanda di lavoro determinerebbe perdite di reddito per i lavoratori e una conseguente riduzione del consumo privato. Se i maggiori costi legati alla soppressione della limitazione delle rendite per coniugi e dell’esenzione dall’obbligo contributivo fossero finanziati tramite un aumento dei contributi, secondo le stime questo aumento dovrebbe ammontare a 0,6 punti percentuali.</p>
<div class="footnotes">
<p id="fn-d7e1341"><sup><a href="#fnbck-d7e1341">45</a></sup><sup></sup>  Indagine sul budget delle economie domestiche dell’UST può essere consultata su Internet all’indirizzo: <a href="https://www.bfs.admin.ch/bfs/it/home/statistiche/situazione-economica-sociale-popolazione/redditi-consumo-e-patrimonio.html" target="_blank">
				www.bfs.admin.ch
			</a> &gt; Statistiche &gt; Situazione economica e sociale della popolazione &gt; Redditi, consumo e patrimonio &gt; Informazioni supplementari &gt; Tabelle (stato: 22.1.2025).</p>
<p id="fn-d7e1360"><sup><a href="#fnbck-d7e1360">46</a></sup><sup></sup> Cfr. messaggio del 25 giugno 2008 concernente la semplificazione dell’imposta sul valore aggiunto, <a href="https://fedlex.data.admin.ch/eli/fga/2008/1202" target="_blank">FF <b>2008</b> 6033</a>, in particolare 6238 segg.</p>
</div>
</div></section><section id="lvl_4/lvl_4.2/lvl_4.2.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.2/lvl_4.2.4">4.2.4 Ripercussioni per la Confederazione, i Cantoni e i Comuni</a>
</h3>
<div class="collapseable">
<p class="absatzvor ">Dato l’attuale sistema di finanziamento dell’AVS, l’accettazione dell’iniziativa avrebbe ripercussioni anche sulle finanze federali. Secondo l’ordinamento vigente, la Confederazione versa all’AVS un contributo pari al 20,2 per cento delle uscite annue dell’assicurazione. In caso di entrata in vigore del progetto il 1° gennaio 2030, in quell’anno le uscite supplementari dell’AVS derivanti dalla soppressione della limitazione delle rendite per coniugi ammonterebbero a 3,8 miliardi e la quota federale a 770 milioni di franchi. Secondo le stime, nel 2035 tali uscite supplementari ammonterebbero a circa 4,3 miliardi di franchi e la quota federale a circa 870 milioni di franchi. Il progetto concernente il finanziamento della 13a rendita AVS prevede di ridurre il contributo della Confederazione al 19,5 per cento. Applicando tale riduzione, la quota federale è stimata a circa 750 milioni di franchi nel 2030. In caso di dissociazione dalle uscite dell’AVS, come previsto dal Consiglio federale nel pacchetto di sgravio 2027, le finanze federali non risulterebbero gravate (v. n. 2.6).</p>
<p class="absatz ">Considerate le ripercussioni finanziarie dell’iniziativa sulle PC, nel 2030 la Confederazione dovrebbe registrare una riduzione delle uscite dell’ordine di circa 20 milioni di franchi. Secondo le stime, le uscite dei Cantoni dovrebbero diminuire di circa 10 milioni di franchi.</p>
<p class="absatz ">L’iniziativa non inciderebbe sul contributo della Confederazione a favore dell’AI, essendo quest’ultimo legato all’andamento dell’IVA. </p>
<p class="absatz ">Tuttavia, se si optasse per un finanziamento tramite i contributi, la Confederazione, i Cantoni e i Comuni sarebbero interessati dal progetto anche quali datori di lavoro.</p>
<p class="absatz ">La somma delle rendite versate in più alle coppie sposate sarebbe soggetta all’imposta sul reddito. Ne deriverebbero dunque maggiori entrate per la Confederazione, i Cantoni e i Comuni, rilevanti per la determinazione del fabbisogno di finanziamento supplementare per gli enti pubblici. Sul fronte del finanziamento potrebbe prodursi un effetto analogo: un finanziamento delle rendite supplementari mediante i contributi salariali ridurrebbe i redditi imponibili delle persone con un’attività lucrativa, il che comporterebbe perdite di entrate al livello delle imposte sul reddito per la Confederazione, i Cantoni e i Comuni.</p>
</div></section>
</div></section><section id="lvl_4/lvl_4.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.3">4.3 Pregi e difetti dell’iniziativa</a>
</h2>
<div class="collapseable">
<section id="lvl_4/lvl_4.3/lvl_4.3.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.3/lvl_4.3.1">4.3.1 Confronto tra le coppie di coniugi e le altre forme di convivenza</a>
</h3>
<div class="collapseable">
<p class="absatzvor ">Mantenendo le varie regolamentazioni speciali per i coniugi, quali la ripartizione dei redditi e il supplemento di vedovanza, l’accettazione dell’iniziativa rafforzerebbe ulteriormente i vantaggi delle persone sposate rispetto ai conviventi. Verrebbe infatti soppressa soltanto la limitazione delle rendite per coniugi, il che comporterebbe un elevato onere finanziario supplementare per l’AVS e nessun beneficio per le persone con redditi modesti. Infatti, come sarà illustrato qui di seguito (v. n. 4.3.2), gli assicurati beneficiano della soppressione della limitazione delle rendite soltanto a partire da un determinato livello di reddito.</p>
<p class="absatz ">Anche altre assicurazioni sociali, come per esempio l’AINF e l’AM, prevedono un trattamento diverso per i coniugi e le persone non sposate: soltanto il coniuge superstite ha diritto a una rendita o a un’indennità unica. Non è prevista alcuna modifica di questa regolamentazione.</p>
</div></section><section id="lvl_4/lvl_4.3/lvl_4.3.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.3/lvl_4.3.2">4.3.2 Vantaggi per i beneficiari di rendita sposati</a>
</h3>
<div class="collapseable">
<p class="absatzvor ">La soppressione della limitazione delle rendite per coniugi avrebbe ripercussioni positive principalmente per i beneficiari di rendita con un reddito annuo medio determinante AVS complessivo superiore a 90 720 franchi (stato: 2025). Più elevati sono i redditi della coppia di coniugi, maggiore sarebbe l’effetto della soppressione della limitazione delle rendite e quindi più elevata sarebbe la rendita percepita da ciascuno dei coniugi. Per converso, i coniugi con una situazione economica meno favorevole non sarebbero interessati da tale soppressione, dato che non raggiungono il limite massimo. </p>
<p class="absatz ">Particolarmente problematico è il fatto che in caso di ricorso alle fonti classiche di finanziamento (aumento dell’IVA o dei contributi) le persone occupate con redditi modesti risulterebbero gravate in misura relativamente maggiore, senza che le persone sposate con redditi modesti possano trarre alcun profitto dalla soppressione della limitazione delle rendite per coniugi, dato che non raggiungono il limite massimo e quindi l’introduzione di questa misura non farebbe aumentare la loro rendita. I beneficiari di rendita sposati, in particolare quelli con redditi più elevati, riceverebbero dunque prestazioni migliori a scapito delle persone con redditi modesti. Un flusso di finanziamento di questo genere indebolirebbe la solidarietà nell’AVS.</p>
</div></section><section id="lvl_4/lvl_4.3/lvl_4.3.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.3/lvl_4.3.3">4.3.3 Equità intergenerazionale</a>
</h3>
<div class="collapseable">
<p class="absatzvor ">La soppressione della limitazione delle rendite per coniugi sarebbe problematica anche nell’ottica dell’equità intergenerazionale. </p>
<p class="absatz ">L’AVS è finanziata secondo il cosiddetto sistema di ripartizione, in base al quale le uscite correnti vengono coperte con le entrate correnti. Questo significa che le persone che attualmente esercitano un’attività lucrativa (e quelle che lo faranno in futuro) dovranno sostenere con il tempo un onere sempre maggiore già solo per poter garantire il mantenimento del livello delle prestazioni. Quest’onere sarebbe inoltre superiore a quello di cui ha dovuto farsi carico la maggior parte degli attuali beneficiari di rendite quando esercitava un’attività lucrativa. Dal punto di vista dell’equità intergenerazionale, ci si può dunque chiedere se gli attuali beneficiari di rendita sposati debbano essere avvantaggiati dalla soppressione della limitazione in questione, considerato che difficilmente parteciperanno al finanziamento dei costi supplementari che ne deriverebbero.</p>
</div></section><section id="lvl_4/lvl_4.3/lvl_4.3.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.3/lvl_4.3.4">4.3.4 Finanziamento</a>
</h3>
<div class="collapseable">
<p class="absatzvor ">L’iniziativa non affronta la questione del finanziamento. Accettare l’iniziativa senza definire le modalità di finanziamento metterebbe notevolmente a repentaglio la stabilità finanziaria dell’AVS, in particolare tenuto conto dei costi supplementari legati alla 13a rendita di vecchiaia e delle sfide demografiche cui l’assicurazione deve far fronte. Questo problema è accentuato dal fatto che l’iniziativa prevede un periodo transitorio di tre anni al termine del quale il Consiglio federale sarà tenuto ad attuare l’iniziativa anche se la questione del finanziamento non sarà (ancora) stata disciplinato.</p>
<p class="absatz ">In caso di entrata in vigore dell’iniziativa il 1° gennaio 2030, le uscite supplementari per l’AVS derivanti dalla soppressione della limitazione delle rendite per coniugi sono stimate a circa 3,8 miliardi di franchi nel 2030. D’altro canto, la soppressione dell’esenzione dall’obbligo contributivo (decretata provvisoriamente mediante ordinanza o dal legislatore) genererebbe maggiori entrate stimate a 214 milioni di franchi nel 2030, il che è di gran lunga insufficiente per finanziare le uscite derivanti dalla soppressione della limitazione. Nel 2030 la Confederazione dovrebbe dunque assumere (ipotizzando che il suo contributo sia pari al 20,2 % delle uscite annue dell’AVS) spese supplementari stimate a 770 milioni di franchi. Secondo le stime, nel 2035 la soppressione della limitazione delle rendite per coniugi genererebbe maggiori uscite pari a 4,3 miliardi di franchi e la soppressione dell’esenzione dall’obbligo contributivo maggiori entrate pari a circa 220 milioni di franchi. Nel complesso, dunque, si stima che nel 2035 le uscite supplementari ammonterebbero a circa 4,1 miliardi di franchi. Per la Confederazione le spese supplementari ammonterebbero a 870 milioni di franchi.</p>
<p class="absatz ">L’AVS non dispone di mezzi finanziari sufficienti per farsi carico dei costi che deriverebbero dall’accettazione dell’iniziativa. L’evoluzione demografica rappresenta già oggi una sfida per la stabilità finanziaria dell’AVS e l’introduzione della 13a rendita di vecchiaia non farà che aggravare la situazione, in mancanza di una decisione sul finanziamento. Inoltre, in virtù dell’articolo 107 capoverso 3 LAVS il Fondo di compensazione AVS non deve, di regola, scendere sotto un importo uguale a quello delle uscite di un anno. Attualmente, nemmeno le finanze federali sono in una situazione tale da poter sostenere l’onere supplementare senza controfinanziamento. In caso di accettazione dell’iniziativa, è dunque indispensabile che il legislatore definisca le modalità di finanziamento. </p>
<p class="absatz ">Se i costi supplementari derivanti dalla soppressione della limitazione delle rendite per coniugi e dell’esenzione dall’obbligo contributivo fossero finanziati mediante un aumento dei tassi di contribuzione, questi dovrebbero essere incrementati di 0,6 punti percentuali, mentre un finanziamento tramite l’IVA implicherebbe un aumento stimato a 0,8 punti percentuali. </p>
<p class="absatz ">Per quanto concerne l’AI, la soppressione della limitazione delle rendite per coniugi non richiede alcun finanziamento supplementare, dato che, in combinazione con la soppressione dell’esenzione dall’obbligo contributivo, risulterebbe uno sgravio netto stimato a 20 milioni di franchi nel 2030.</p>
</div></section><section id="lvl_4/lvl_4.3/lvl_4.3.5"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.3/lvl_4.3.5">4.3.5 Conclusione</a>
</h3>
<div class="collapseable">
<p class="absatzvor ">L’attuale normativa sulla limitazione delle rendite per coniugi interessa ormai la maggioranza dei beneficiari di rendita sposati (circa il 90 %), benché si applichi soltanto nel periodo in cui entrambi i coniugi percepiscono una rendita di vecchiaia. </p>
<p class="absatz ">Ciononostante, considerate le conseguenze finanziarie per l’AVS, l’evoluzione demografica, l’introduzione della 13a rendita AVS e l’assenza di finanziamento, la soppressione della limitazione delle rendite per coniugi chiesta dall’iniziativa non può entrare in linea di conto. Un ulteriore onere legato a un aumento dei contributi salariali o dell’IVA non sarebbe opportuno né per le persone esercitanti un’attività lucrativa, soprattutto per una questione di equità intergenerazionale, né per i datori di lavoro.</p>
<p class="absatz ">La limitazione avrebbe un impatto positivo per le coppie di coniugi già a partire da una somma del reddito annuo medio determinante AVS di 90 720 franchi (stato: 2025) e, più il reddito complessivo della coppia è elevato, più l’effetto si amplificherebbe. Tuttavia, un miglioramento delle rendite per le persone sposate con redditi più elevati non è né necessario né compatibile con gli obiettivi finanziari dell’AVS.</p>
<p class="absatz ">Sin dalla sua introduzione, la limitazione delle rendite per coniugi è stata regolarmente oggetto di discussioni e spesso la popolazione la percepisce come iniqua, come mostrano diversi interventi parlamentari sull’argomento<sup><a href="#fn-d7e1429" id="fnbck-d7e1429">47</a></sup>. </p>
<p class="absatz ">Il Consiglio federale ha pertanto esaminato altre due varianti, che permetterebbero di modificare la normativa vigente e di tenere conto in una certa misura delle richieste dei promotori dell’iniziativa.</p>
<div class="footnotes"><p id="fn-d7e1429"><sup><a href="#fnbck-d7e1429">47</a></sup><sup></sup>  V. nota a piè di pagina n. 40.</p></div>
</div></section>
</div></section><section id="lvl_4/lvl_4.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.4">4.4 Varianti esaminate</a>
</h2>
<div class="collapseable">
<section id="lvl_4/lvl_4.4/lvl_4.4.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.4/lvl_4.4.1">4.4.1 Aumento del limite massimo al 170 per cento</a>
</h3>
<div class="collapseable">
<p class="absatzvor ">La prima variante analizzata prevede un aumento del limite massimo al 170 per cento. La ripartizione dei redditi e il supplemento di vedovanza sarebbero mantenuti, mentre l’esenzione dall’obbligo contributivo verrebbe soppressa. </p>
<p class="absatz ">Attualmente la rendita di una coppia di coniugi con una somma del reddito annuo medio determinante AVS di 90 720 franchi (stato: 2025) è sottoposta alla limitazione e risulta dunque inferiore. Questa soglia corrisponde a un reddito medio determinante AVS di 7560 franchi al mese per la coppia o 3780 franchi al mese a persona, in caso di reddito identico per ciascuno dei coniugi. L’aumento del limite massimo al 170 per cento della rendita massima accrescerebbe a 126 000 franchi (sistema di rendite del 2025) il limite della somma del reddito annuo medio determinante a partire dal quale le rendite di una coppia di coniugi sarebbero soggette a limitazione. Con questo aumento, le rendite di 369 000 persone (circa 184 000 coppie di coniugi, ovvero il 43 % di quelle che superano il limite massimo del 150 %) non sarebbero più sottoposte a limitazione. </p>
<p class="absatz ">Un innalzamento del limite massimo dal 150 al 170 per cento avrebbe ripercussioni finanziarie stimate a circa 2,4 miliardi di franchi nel 2030 e a circa 2,75 miliardi di franchi nel 2035. I risparmi generati dalla soppressione dell’esenzione dall’obbligo contributivo sarebbero invariati e, secondo le stime, ammonterebbero a circa 200 milioni di franchi nel 2030 e circa 220 milioni di franchi nel 2035. </p>
<p class="absatz ">Con un contributo pari al 20,2 per cento delle uscite annue dell’AVS, nel 2030 la Confederazione dovrebbe assumere spese supplementari stimate a 490 milioni di franchi. </p>
<p class="absatz ">La tabella 4 e la tabella 5 forniscono una panoramica delle ripercussioni finanziarie di un aumento del limite massimo al 170 per cento rispettivamente nel 2030 e nel 2035.</p>
<p class="man-template-tab-krpr-r-kurs man-font-style-italic ">Tabella 4</p>
<p class="man-template-tab-untertit ">Stima delle ripercussioni finanziarie di un aumento del limite massimo della somma delle due rendite per coniugi nel 2030</p>
<p class="absatzkurs man-font-style-italic ">Consuntivo definitivo 2023, ai prezzi del 2023</p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf man-text-align-left ">Limite massimo</p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Uscite <br>supplementari</p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Entrate <br>supplementari</p>
					<p class="man-template-tab-kpf man-text-align-left ">Soppressione esenzione <br>dall’obbligo contributivo</p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Fabbisogno finanziario <br>per l’AVS</p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Spese per la <br>Confederazione</p>
					<p class="man-template-tab-kpf man-text-align-left ">(20,2 % delle uscite annue <br>dell’AVS)</p>
				</th>
			</tr>
			<tr>
				
				
				<td>
					
					<p class="man-template-tab-krpr ">170 %</p>
				</td>
				<td>
					
					<p class="man-template-tab-krpr ">fr. 2449 mio.</p>
				</td>
				<td>
					
					<p class="man-template-tab-krpr ">fr. 214 mio.</p>
				</td>
				<td>
					
					<p class="man-template-tab-krpr ">fr. 1740 mio.</p>
				</td>
				<td>
					
					<p class="man-template-tab-krpr ">fr. 495 mio.</p>
				</td>
			</tr>
		</table></div>
<p class="man-template-tab-krpr-r-kurs man-font-style-italic ">Tabella 5</p>
<p class="man-template-tab-untertit ">Stima delle ripercussioni finanziarie di un aumento del limite massimo della somma delle due rendite per coniugi nel 2035</p>
<p class="absatzkurs man-font-style-italic ">Consuntivo definitivo 2023, ai prezzi del 2023</p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf man-text-align-left ">Limite massimo</p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Uscite <br>supplementari</p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Entrate <br>supplementari</p>
					<p class="man-template-tab-kpf man-text-align-left ">Soppressione esenzione <br>dall’obbligo contributivo</p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Fabbisogno finanziario <br>per l’AVS</p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Spese per la <br>Confederazione</p>
					<p class="man-template-tab-kpf man-text-align-left ">(20,2 % delle uscite annue <br>dell’AVS)</p>
				</th>
			</tr>
			<tr>
				
				
				<td>
					
					<p class="man-template-tab-krpr ">170 %</p>
				</td>
				<td>
					
					<p class="man-template-tab-krpr ">fr. 2750 mio.</p>
				</td>
				<td>
					
					<p class="man-template-tab-krpr ">fr. 220 mio.</p>
				</td>
				<td>
					
					<p class="man-template-tab-krpr ">fr. 1970 mio.</p>
				</td>
				<td>
					
					<p class="man-template-tab-krpr ">fr. 560 mio.</p>
				</td>
			</tr>
		</table></div>
<p class="absatz ">Questo modello permetterebbe di venire incontro alle persone sposate per garantire loro rendite AVS e AI più elevate, ma i costi derivanti da un aumento del limite massimo al 170 per cento restano consistenti. Come già rilevato per la soppressione della limitazione, la situazione finanziaria dell’AVS non consente di introdurre una misura di questo tipo senza che sia previsto un finanziamento supplementare.</p>
</div></section><section id="lvl_4/lvl_4.4/lvl_4.4.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.4/lvl_4.4.2">4.4.2 Soppressione della limitazione delle rendite per coniugi e dei vantaggi per i nuovi beneficiari di rendita sposati (rendita indipendente dallo stato civile)</a>
</h3>
<div class="collapseable">
<p class="absatzvor ">L’altra variante analizzato punta a una previdenza per la vecchiaia indipendente dallo stato civile. Questo modello prevede non solo la soppressione della limitazione delle rendite per i futuri beneficiari di rendita sposati, ma anche la soppressione di tutti i vantaggi a favore dei coniugi, fatta eccezione per le prestazioni per i superstiti. Queste ultime sono già oggetto di una revisione della LAVS. Inoltre, sarebbe mantenuta la ripartizione dei redditi in caso di divorzio. Poiché gli attuali beneficiari di rendita sposati hanno già potuto godere di una protezione più ampia per effetto del matrimonio, sarebbe giustificabile applicare le modifiche in esame soltanto ai futuri beneficiari. Altrimenti, bisognerebbe procedere a un nuovo calcolo di tutte le rendite e, a seconda delle circostanze, queste potrebbero risultare inferiori a quelle correnti, il che sarebbe problematico nell’ottica della certezza del diritto.</p>
<p class="absatz ">Alla luce dei cambiamenti sociali e, in generale, della crescente partecipazione delle donne al mercato del lavoro, un modello di questo tipo sarebbe in linea di principio ipotizzabile. La protezione specifica per le persone sposate, infatti, è vantaggiosa in particolare per le persone con un basso grado d’occupazione e maggiormente impegnate nell’educazione (esenzione dall’obbligo contributivo, ripartizione dei redditi) o in generale per le persone con redditi modesti (supplemento di vedovanza). Diversi interventi parlamentari hanno chiesto il vaglio di tale modello (v. n. 4.3.5).</p>
<p class="absatz ">Nonostante i cambiamenti sociali intervenuti dall’entrata in vigore della 10a revisione dell’AVS, ad oggi, data la ripartizione dei ruoli nella coppia, spesso continuano a essere le donne a ridurre il proprio grado d’occupazione per svolgere compiti educativi o assistenziali, il che di fatto comporta una diminuzione in termini di reddito. </p>
<p class="absatz ">Come emerge dallo studio di cui al numero 4.5, la soppressione della ripartizione dei redditi determinerebbe una riduzione della rendita AVS del coniuge che guadagna meno (ovvero in particolare delle donne), che non potrebbe più beneficiare della metà del reddito dell’altro coniuge. Inoltre, anche la soppressione del supplemento di vedovanza, che incrementa la rendita di vecchiaia del 20 per cento fino al raggiungimento della rendita massima, interesserebbe in misura maggiore le persone con redditi bassi.</p>
<p class="absatz ">Tenuto conto dei potenziali effetti di questo modello per gli assicurati, in particolare per quelli che nella coppia guadagnano meno, la sua introduzione andrebbe accompagnata da misure di compensazione volte ad attenuare le ripercussioni negative per le persone che hanno più bisogno di protezione sociale, ovvero chi consegue redditi modesti. Di conseguenza, sebbene l’idea di introdurre un tale modello di previdenza per la vecchiaia indipendente dallo stato civile meriti di essere approfondita, i cambiamenti che implica non dovrebbero essere attuati in modo isolato nell’ambito di un controprogetto all’iniziativa. Al contrario, dovrebbero essere oggetto di analisi nell’ambito di una riforma più ampia, in modo da avere il margine di manovra necessario per predisporre gli adeguamenti necessari.</p>
</div></section>
</div></section><section id="lvl_4/lvl_4.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.5">4.5 Riassunto dell’analisi realizzata in relazione al postulato del Gruppo liberale radicale 21.4430 Conseguenze di una previdenza per la vecchiaia indipendente dallo stato civile?</a>
</h2>
<div class="collapseable">
<section id="lvl_4/lvl_4.5/lvl_4.5.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.5/lvl_4.5.1">4.5.1 Introduzione</a>
</h3>
<div class="collapseable">
<p class="absatzvor ">Il 18 marzo 2022 il Consiglio nazionale ha accolto il postulato 21.4430 Conseguenze di una previdenza per la vecchiaia indipendente dallo stato civile?, depositato il 15 dicembre 2021 dal Gruppo liberale radicale. Il postulato invita il Consiglio federale a presentare un rapporto sulle possibili conseguenze dell’introduzione di una previdenza per la vecchiaia individuale, ossia completamente indipendente dallo stato civile. </p>
<p class="absatz ">Dato che l’iniziativa popolare intende sopprimere una misura legata allo stato civile, vale a dire la limitazione delle rendite per coniugi, è opportuno presentare nell’ambito del presente messaggio un riassunto dell’analisi realizzata per adempiere il summenzionato postulato.</p>
</div></section><section id="lvl_4/lvl_4.5/lvl_4.5.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.5/lvl_4.5.2">4.5.2 Modello di previdenza per la vecchiaia indipendente dallo stato civile nel 1° pilastro</a>
</h3>
<div class="collapseable">
<p class="absatzvor ">L’UFAS ha commissionato all’istituto Demografik di Basilea un’analisi delle ripercussioni di un’impostazione della previdenza per la vecchiaia indipendente dallo stato civile, vale a dire basata su un’individualizzazione del sistema tale che né lo stato civile né la forma di convivenza (concubinato o matrimonio) siano determinanti per il diritto alle prestazioni e il pagamento dei contributi<sup><a href="#fn-d7e1666" id="fnbck-d7e1666">48</a></sup>. L’obiettivo del mandato era di quantificare gli effetti di un tale sistema sull’importo delle rendite individuali dei beneficiari di prestazioni del 1° e del 2° pilastro. Le previsioni formulate hanno un orizzonte temporale fino al 2040. Lo studio presenta anche una stima delle ripercussioni finanziarie a medio termine per il 1° pilastro al livello dell’assicurazione, calcolate sommando gli effetti delle modifiche sulle rendite individuali. La questione delle conseguenze a lungo termine è invece stata affrontata soltanto sul piano qualitativo. </p>
<section id="lvl_4/lvl_4.5/lvl_4.5.2/lvl_4.5.2.1"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_4/lvl_4.5/lvl_4.5.2/lvl_4.5.2.1">4.5.2.1 Descrizione del modello</a>
</h4>
<div class="collapseable">
<p class="absatzvor ">Il postulato del Gruppo liberale radicale<sup><a href="#fn-d7e1680" id="fnbck-d7e1680">49</a></sup> chiede di esaminare un modello di previdenza per la vecchiaia completamente indipendente dallo stato civile, che rispetti il principio di neutralità dei costi, ossia non causi costi superiori a quelli dell’attuale sistema. Le condizioni dell’indipendenza dallo stato civile e della neutralità dei costi sarebbero tuttavia compatibili tra loro soltanto se si procedesse a un adeguamento delle prestazioni (p. es. rendita minima e rendita massima), poiché la soppressione delle componenti della previdenza per la vecchiaia legate allo stato civile causerebbe un aumento dei costi.</p>
<p class="absatz ">Per poter misurare gli effetti sul 1° pilastro del passaggio da una previdenza per la vecchiaia legata allo stato civile a una indipendente da esso, è stato definito un modello incentrato sull’indipendenza della previdenza per la vecchiaia dallo stato civile, in cui non si fa dunque più alcuna distinzione tra persone sposate, divorziate, vedove o non sposate nell’AVS. Il modello si basa sui principi seguenti:</p>
<dl>
<dt>– </dt>
<dd>L’esenzione dall’obbligo contributivo per il coniuge senza attività lucrativa è soppressa. Lo stesso vale per le persone che lavorano nell’azienda del proprio coniuge e non riscuotono alcun salario in contanti, dato che anch’esse sono considerate come persone senza attività lucrativa.</dd>
<dt>– </dt>
<dd>Alla nascita del diritto alla rendita, i redditi conseguiti durante il matrimonio non sono più ripartiti tra i coniugi (soppressione della ripartizione dei redditi). La rendita è pertanto calcolata unicamente in base alla durata di contribuzione e ai redditi individuali di ogni persona assicurata. </dd>
<dt>– </dt>
<dd>La limitazione delle rendite per coniugi è soppressa. Ciascun coniuge riceve dunque il 100 per cento della sua rendita individuale e può raggiungere l’importo massimo (fr. 2520 al mese nel 2025, per un totale di fr. 5040 per coppia).</dd>
<dt>– </dt>
<dd>Le persone vedove che hanno diritto a una rendita di vecchiaia non hanno più diritto al supplemento di vedovanza del 20 per cento sull’importo della loro rendita.</dd>
<dt>– </dt>
<dd>Gli accrediti per compiti educativi e assistenziali non sono più ripartiti tra i coniugi. Quelli per compiti educativi sono ripartiti liberamente tra i genitori sposati, mentre quelli per compiti assistenziali sono attribuiti alla persona che presta effettivamente l’assistenza ed eventualmente ripartiti se più persone assistono una medesima persona.</dd>
<dt>– </dt>
<dd>Le rendite per affiliati, vale a dire quelle concesse nel caso in cui i figli dell’altro coniuge sono stati presi a carico dopo la nascita del diritto alla rendita di vecchiaia, sono soppresse. </dd>
<dt>– </dt>
<dd>I coniugi senza attività lucrativa di persone che lavorano all’estero per la Confederazione o per un datore di lavoro con sede in Svizzera non possono più aderire all’AVS/AI/IPG. A determinate condizioni, possono affiliarsi all’assicurazione facoltativa.</dd>
</dl>
<div class="footnotes"><p id="fn-d7e1680"><sup><a href="#fnbck-d7e1680">49</a></sup><sup></sup>  21.4430 Conseguenze di una previdenza per la vecchiaia indipendente dallo stato civile?</p></div>
</div></section><section id="lvl_4/lvl_4.5/lvl_4.5.2/lvl_4.5.2.2"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_4/lvl_4.5/lvl_4.5.2/lvl_4.5.2.2">4.5.2.2 Delimitazioni previste dal modello</a>
</h4>
<div class="collapseable">
<p class="absatzvor-kurs man-font-style-italic man-text-align-left ">Prestazioni per superstiti</p>
<p class="absatz ">Le rendite per superstiti fanno parte di una categoria di prestazioni distinta, legata al rischio di decesso e non a quello di vecchiaia. Benché dipendano dallo stato civile, non sono state esaminate nel quadro del presente studio né quindi integrate nel modello di previdenza per la vecchiaia indipendente dallo stato civile.</p>
<p class="absatz ">Le prestazioni per superstiti sono destinate a compensare la perdita di sostegno finanziario derivante dal decesso di un coniuge o di un genitore. Vengono concesse soltanto alla persona sposata in seguito al decesso del coniuge, e a condizione che quest’ultimo abbia versato contributi all’AVS per almeno un anno intero.</p>
<p class="absatzvor-kurs man-font-style-italic man-text-align-left ">Prestazioni dell’AI</p>
<p class="absatz ">Le conseguenze per gli assicurati nell’ambito dell’AI non sono state quantificate nello studio di Buchmann/Budliger/Unterhofer/Triolo/Bütler (2024)<sup><a href="#fn-d7e1724" id="fnbck-d7e1724">50</a></sup>, dato che ci si è concentrati sulla previdenza per la vecchiaia. </p>
<div class="footnotes"><p id="fn-d7e1724"><sup><a href="#fnbck-d7e1724">50</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024. </p></div>
</div></section><div class="footnotes"><p id="fn-d7e1666"><sup><a href="#fnbck-d7e1666">48</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024 (riassunto in italiano disponibile). </p></div>
</div></section><section id="lvl_4/lvl_4.5/lvl_4.5.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.5/lvl_4.5.3">4.5.3 Ripercussioni immediate per gli assicurati del 1° pilastro</a>
</h3>
<div class="collapseable">
<section id="lvl_4/lvl_4.5/lvl_4.5.3/lvl_4.5.3.1"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_4/lvl_4.5/lvl_4.5.3/lvl_4.5.3.1">4.5.3.1 Panoramica</a>
</h4>
<div class="collapseable">
<p class="absatzvor ">La tabella 6 mostra che nel 2023 quasi 500 000 dei circa 2,5 milioni di beneficiari di una rendita di vecchiaia erano persone vedove. Poco meno di 1,5 milioni di beneficiari erano sposati e nel caso di oltre due terzi di loro entrambi i coniugi beneficiavano di una rendita (persone sposate, 2° evento assicurato). Circa 200 000 persone, ossia più o meno l’8 per cento di tutti i beneficiari di rendita, non erano mai state sposate o in unione domestica registrata. </p>
<p class="man-template-tab-krpr-r-kurs man-font-style-italic ">Tabella 6</p>
<p class="man-template-tab-untertit ">Numero di beneficiari di una rendita di vecchiaia, per stato civile, nel 2023<span class="man-font-weight-normal"><sup><a href="#fn-d7e1745" id="fnbck-d7e1745">51</a></sup></span></p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf "></p>
				</th>
				<th class=" man-text-align-left ">
					
					<p class="man-template-tab-kpf-r ">Numero di rendite</p>
				</th>
				<th class=" man-text-align-left " colspan="2">
					
					<p class="man-template-tab-kpf-r ">Quota</p>
				</th>
			</tr>
			<tr>
				
				
				<td>
					
					<p class="man-template-tab-krpr ">Persone non sposate</p>
				</td>
				<td>
					
					<p class="man-template-tab-krpr-r ">191 800 </p>
				</td>
				<td colspan="2">
					
					<p class="man-template-tab-krpr-r ">8 %</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Persone sposate, 1° evento assicurato</p>
				</td>
				<td>
					
					<p class="man-template-tab-krpr-r ">397 200 </p>
				</td>
				<td colspan="2">
					
					<p class="man-template-tab-krpr-r ">16 %</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Persone vedove</p>
				</td>
				<td>
					
					<p class="man-template-tab-krpr-r ">486 400 </p>
				</td>
				<td colspan="2">
					
					<p class="man-template-tab-krpr-r ">19 %</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Persone divorziate/separate</p>
				</td>
				<td>
					
					<p class="man-template-tab-krpr-r ">373 500 </p>
				</td>
				<td colspan="2">
					
					<p class="man-template-tab-krpr-r ">15 %</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Persone sposate, 2° evento assicurato</p>
				</td>
				<td>
					
					<p class="man-template-tab-krpr-r ">1 097 000 </p>
				</td>
				<td colspan="2">
					
					<p class="man-template-tab-krpr-r ">43 %</p>
				</td>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold ">Totale</p>
				</td>
				<td>
					
					<p class="man-template-tab-krpr-fett man-font-weight-bold man-text-align-right ">2 545 900 </p>
				</td>
				<td colspan="2">
					
					<p class="man-template-tab-krpr-fett man-font-weight-bold man-text-align-right ">100 %</p>
				</td>
			</tr>
			<tr>
				
				
				<td colspan="3">
					
					<p class="man-template-tab-krpr ">Per «persone sposate, 2° evento assicurato» si intendono i beneficiari di rendita il cui coniuge o partner registrato è anche beneficiario di una rendita dell’AVS o dell’AI. Nel caso delle «persone sposate, 1° evento assicurato», invece, il coniuge o partner registrato non beneficia (ancora) di una rendita dell’AVS o dell’AI. </p>
				</td>
			</tr>
		</table></div>
<div class="footnotes"><p id="fn-d7e1745"><sup><a href="#fnbck-d7e1745">51</a></sup><sup></sup>  Registro delle rendite 2023, UFAS.</p></div>
</div></section><section id="lvl_4/lvl_4.5/lvl_4.5.3/lvl_4.5.3.2"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_4/lvl_4.5/lvl_4.5.3/lvl_4.5.3.2">4.5.3.2 Limitazione delle rendite per coniugi</a>
</h4>
<div class="collapseable">
<p class="absatzvor ">La limitazione delle rendite per coniugi concerne le rendite dell’AI e dell’AVS. La tabella 7 mostra che le rendite di circa l’87 per cento dei coniugi beneficiari di una rendita AVS o AI, entrambi domiciliati in Svizzera, sono soggette a limitazione. Se si considerano soltanto i beneficiari di rendite di vecchiaia, la quota delle rendite sottoposte alla limitazione aumenta all’89 per cento. Senza limitazione, queste rendite sarebbero in media più elevate di circa 300 franchi al mese. Le differenze tra i sessi sono esigue.</p>
<p class="man-template-tab-krpr-r-kurs man-font-style-italic ">Tabella 7</p>
<p class="man-template-tab-untertit ">Persone sposate, 2° evento assicurato, residenti in Svizzera, per tipo di rendita, nel 2023 (2001)<span class="man-font-weight-normal"><sup><a href="#fn-d7e1920" id="fnbck-d7e1920">52</a></sup></span></p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf "></p>
				</th>
				<th class=" man-text-align-left ">
					
					<p class="man-template-tab-kpf-r ">Rendita AVS o AI</p>
				</th>
				<th class=" man-text-align-left ">
					
					<p class="man-template-tab-kpf-r ">Due rendite AVS</p>
				</th>
			</tr>
			<tr>
				
				
				<td>
					
					<p class="man-template-tab-krpr ">Quota rendite soggette a limitazione </p>
				</td>
				<td>
					
					<p class="man-template-tab-krpr-r ">87 % (82 %)</p>
				</td>
				<td>
					
					<p class="man-template-tab-krpr-r ">89 % (83 %)</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Rendita mensile media soggetta a limitazione (in fr.)</p>
				</td>
				<td>
					
					<p class="man-template-tab-krpr-r ">1800</p>
				</td>
				<td>
					
					<p class="man-template-tab-krpr-r ">1800</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Importo medio della riduzione dovuta alla limitazione (in fr.)</p>
				</td>
				<td>
					
					<p class="man-template-tab-krpr-r ">300</p>
				</td>
				<td>
					
					<p class="man-template-tab-krpr-r ">300</p>
				</td>
			</tr>
			<tr>
				
				
				<td colspan="3">
					
					<p class="man-template-tab-krpr ">Si tratta di una stima. Sono considerate soltanto le «persone sposate, 2° evento assicurato». Le coppie sposate in cui soltanto uno dei coniugi riceve una rendita sono escluse dall’analisi, poiché le loro rendite non sono soggette a limitazione.</p>
				</td>
			</tr>
		</table></div>
<div class="footnotes"><p id="fn-d7e1920"><sup><a href="#fnbck-d7e1920">52</a></sup><sup></sup>  Registro delle rendite 2023, UFAS.</p></div>
</div></section><section id="lvl_4/lvl_4.5/lvl_4.5.3/lvl_4.5.3.3"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_4/lvl_4.5/lvl_4.5.3/lvl_4.5.3.3">4.5.3.3 Ripartizione dei redditi</a>
</h4>
<div class="collapseable">
<p class="absatzvor ">La tabella 8 mostra che per circa i due terzi dei 2,5 milioni di beneficiari di una rendita di vecchiaia, vale a dire 1,7 milioni di persone, è stata effettuata una ripartizione dei redditi. </p>
<p class="man-template-tab-krpr-r-kurs man-font-style-italic ">Tabella 8</p>
<p class="man-template-tab-untertit ">Numero dei beneficiari di una rendita di vecchiaia con ripartizione dei redditi<span class="man-font-weight-normal"><sup><a href="#fn-d7e2031" id="fnbck-d7e2031">53</a></sup></span></p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf ">Domicilio</p>
				</th>
				<th class=" man-text-align-left ">
					
					<p class="man-template-tab-kpf-r ">Quota di beneficiari <br>con ripartizione dei redditi</p>
				</th>
				<th class=" man-text-align-left ">
					
					<p class="man-template-tab-kpf-r ">Numero di beneficiari <br>con ripartizione dei redditi</p>
				</th>
				<th class=" man-text-align-left ">
					
					<p class="man-template-tab-kpf-r ">Totale rendite</p>
				</th>
			</tr>
			<tr>
				
				
				<td>
					
					<p class="man-template-tab-krpr ">Svizzera</p>
				</td>
				<td>
					
					<p class="man-template-tab-krpr-r ">75 %</p>
				</td>
				<td>
					
					<p class="man-template-tab-krpr-r ">1 314 500</p>
				</td>
				<td>
					
					<p class="man-template-tab-krpr-r ">1 749 400 </p>
				</td>
			</tr>
			<tr>
				
				
				<td>
					
					<p class="man-template-tab-krpr ">Estero</p>
				</td>
				<td>
					
					<p class="man-template-tab-krpr-r ">45 %</p>
				</td>
				<td>
					
					<p class="man-template-tab-krpr-r ">359 600 </p>
				</td>
				<td>
					
					<p class="man-template-tab-krpr-r ">796 400 </p>
				</td>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold ">Totale</p>
				</td>
				<td>
					
					<p class="man-template-tab-krpr-fett man-font-weight-bold man-text-align-right ">66 %</p>
				</td>
				<td>
					
					<p class="man-template-tab-krpr-fett man-font-weight-bold man-text-align-right ">1 674 000</p>
				</td>
				<td>
					
					<p class="man-template-tab-krpr-fett man-font-weight-bold man-text-align-right ">2 545 900</p>
				</td>
			</tr>
		</table></div>
<p class="man-template-tab-krpr-r-kurs man-font-style-italic ">Tabella 9</p>
<p class="man-template-tab-untertit ">Rendite ipotetiche senza ripartizione dei redditi<span class="man-font-weight-normal"><sup><a href="#fn-d7e2158" id="fnbck-d7e2158">54</a></sup></span></p>
<p></p>
<div class="table"><table border="1">
			
			
			<tr>
				
				
				<th class=" man-text-align-left " colspan="2">
					
					<p class="man-template-tab-kpf man-text-align-left "></p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Rendita effettiva <br>con ripartizione <br>dei redditi (in fr.)</p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Rendita ipotetica <br>senza ripartizione <br>dei redditi (in fr.)</p>
				</th>
				<th class=" man-text-align-left ">
					
					<p class="man-template-tab-kpf man-text-align-left ">Differenza tra le rendite<br>con e senza ripartizione<br>dei redditi (in fr.)</p>
				</th>
				<th class=" man-text-align-left ">
					
					<p class="man-template-tab-kpf-r ">Numero <br>di casi<br>considerati</p>
				</th>
			</tr>
			<tr>
				
				
				<td>
					
					<p class="man-template-tab-krpr ">Uomini</p>
				</td>
				<td>
					
					<p class="man-template-tab-krpr ">sposati</p>
				</td>
				<td>
					
					<p class="man-template-tab-krpr man-text-align-left ">1619</p>
				</td>
				<td>
					
					<p class="man-template-tab-krpr man-text-align-left ">1834</p>
				</td>
				<td>
					
					<p class="man-template-tab-krpr man-text-align-left ">  214</p>
				</td>
				<td>
					
					<p class="man-template-tab-krpr-r ">20 159</p>
				</td>
			</tr>
			<tr>
				
				
				<td>
					
					<p></p>
				</td>
				<td>
					
					<p class="man-template-tab-krpr ">vedovi</p>
				</td>
				<td>
					
					<p class="man-template-tab-krpr man-text-align-left ">1819</p>
				</td>
				<td>
					
					<p class="man-template-tab-krpr man-text-align-left ">1886</p>
				</td>
				<td>
					
					<p class="man-template-tab-krpr man-text-align-left ">    67</p>
				</td>
				<td>
					
					<p class="man-template-tab-krpr-r ">373</p>
				</td>
			</tr>
			<tr>
				
				
				<td>
					
					<p></p>
				</td>
				<td>
					
					<p class="man-template-tab-krpr ">divorziati/<br>separati</p>
				</td>
				<td>
					
					<p class="man-template-tab-krpr man-text-align-left ">1704</p>
				</td>
				<td>
					
					<p class="man-template-tab-krpr man-text-align-left ">1807</p>
				</td>
				<td>
					
					<p class="man-template-tab-krpr man-text-align-left ">  103</p>
				</td>
				<td>
					
					<p class="man-template-tab-krpr-r ">367</p>
				</td>
			</tr>
			<tr>
				
				
				<td>
					
					<p></p>
				</td>
				<td>
					
					<p class="man-template-tab-krpr ">Totale</p>
				</td>
				<td>
					
					<p class="man-template-tab-krpr man-text-align-left ">1624</p>
				</td>
				<td>
					
					<p class="man-template-tab-krpr man-text-align-left ">1834</p>
				</td>
				<td>
					
					<p class="man-template-tab-krpr man-text-align-left ">  210</p>
				</td>
				<td>
					
					<p class="man-template-tab-krpr-r ">20 899</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Donne</p>
				</td>
				<td>
					
					<p class="man-template-tab-krpr ">sposate</p>
				</td>
				<td>
					
					<p class="man-template-tab-krpr man-text-align-left ">1523</p>
				</td>
				<td>
					
					<p class="man-template-tab-krpr man-text-align-left ">1286</p>
				</td>
				<td>
					
					<p class="man-template-tab-krpr man-text-align-left ">–237</p>
				</td>
				<td>
					
					<p class="man-template-tab-krpr-r ">19 586</p>
				</td>
			</tr>
			<tr>
				
				
				<td>
					
					<p></p>
				</td>
				<td>
					
					<p class="man-template-tab-krpr ">vedove</p>
				</td>
				<td>
					
					<p class="man-template-tab-krpr man-text-align-left ">2041</p>
				</td>
				<td>
					
					<p class="man-template-tab-krpr man-text-align-left ">1829</p>
				</td>
				<td>
					
					<p class="man-template-tab-krpr man-text-align-left ">–212</p>
				</td>
				<td>
					
					<p class="man-template-tab-krpr-r ">1 755</p>
				</td>
			</tr>
			<tr>
				
				
				<td>
					
					<p></p>
				</td>
				<td>
					
					<p class="man-template-tab-krpr ">divorziate/<br>separate</p>
				</td>
				<td>
					
					<p class="man-template-tab-krpr man-text-align-left ">1692</p>
				</td>
				<td>
					
					<p class="man-template-tab-krpr man-text-align-left ">1467</p>
				</td>
				<td>
					
					<p class="man-template-tab-krpr man-text-align-left ">–225</p>
				</td>
				<td>
					
					<p class="man-template-tab-krpr-r ">378</p>
				</td>
			</tr>
			<tr>
				
				
				<td>
					
					<p></p>
				</td>
				<td>
					
					<p class="man-template-tab-krpr ">Totale</p>
				</td>
				<td>
					
					<p class="man-template-tab-krpr man-text-align-left ">1568</p>
				</td>
				<td>
					
					<p class="man-template-tab-krpr man-text-align-left ">1333</p>
				</td>
				<td>
					
					<p class="man-template-tab-krpr man-text-align-left ">–234</p>
				</td>
				<td>
					
					<p class="man-template-tab-krpr-r ">21 719</p>
				</td>
			</tr>
			<tr>
				
				
				<td colspan="2">
					
					<p class="man-template-tab-krpr-fett man-font-weight-bold ">Totale</p>
				</td>
				<td>
					
					<p class="man-template-tab-krpr-fett man-font-weight-bold man-text-align-left ">1595</p>
				</td>
				<td>
					
					<p class="man-template-tab-krpr-fett man-font-weight-bold man-text-align-left ">1579</p>
				</td>
				<td>
					
					<p class="man-template-tab-krpr-fett man-font-weight-bold man-text-align-left ">  –17</p>
				</td>
				<td>
					
					<p class="man-template-tab-krpr-fett man-font-weight-bold man-text-align-right ">42 618</p>
				</td>
			</tr>
		</table></div>
<p class="absatz ">Per calcolare l’effetto della ripartizione dei redditi, occorre distinguere le persone in funzione del loro stato civile. Nel caso delle persone sposate l’effetto della ripartizione dei redditi è contenuto, poiché la maggior parte delle rendite è soggetta a limitazione. La soppressione della ripartizione dei redditi produce unicamente una ridistribuzione tra i due coniugi. La rendita congiunta non subisce praticamente alcuna variazione.</p>
<p class="absatz ">Le persone divorziate o vedove non costituiscono più un’unità economica con l’ex coniuge, ragion per cui le loro rendite non sono soggette a limitazione. Nel complesso, sono le donne a beneficiare della ripartizione dei redditi, dato che in media i loro redditi sono inferiori a quelli degli uomini. </p>
<div class="footnotes">
<p id="fn-d7e2031"><sup><a href="#fnbck-d7e2031">53</a></sup><sup></sup>  Registro delle rendite 2023, UFAS.</p>
<p id="fn-d7e2158"><sup><a href="#fnbck-d7e2158">54</a></sup><sup></sup>  Analisi speciale del registro delle rendite 2023, UFAS.</p>
</div>
</div></section><section id="lvl_4/lvl_4.5/lvl_4.5.3/lvl_4.5.3.4"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_4/lvl_4.5/lvl_4.5.3/lvl_4.5.3.4">4.5.3.4 Supplemento di vedovanza</a>
</h4>
<div class="collapseable">
<p class="absatzvor ">Circa 500 000 beneficiari di una rendita di vecchiaia sono persone vedove e hanno quindi diritto a un supplemento di vedovanza del 20 per cento al massimo. Circa l’80 per cento delle persone vedove sono donne. Come risulta dalla tabella 10, il supplemento massimo del 20 per cento è accordato a 226 000 donne e 50 000 uomini, mentre 117 000 donne e 44 000 uomini ricevono un supplemento ridotto, poiché con esso raggiungono la rendita massima della loro scala delle rendite. Infine, circa 32 000 donne e 17 000 uomini non ricevono alcun supplemento, poiché la loro rendita corrisponde già a quella massima della loro scala. Il supplemento ammonta in media a un importo compreso tra 80 e 360 franchi (v. tabella 11)<sup><a href="#fn-d7e2576" id="fnbck-d7e2576">55</a></sup>. </p>
<p class="man-template-tab-krpr-r-kurs man-font-style-italic ">Tabella 10</p>
<p class="man-template-tab-untertit ">Numero di persone vedove beneficiarie di una rendita di vecchiaia, effetto dei supplementi, dicembre 2023<span class="man-font-weight-normal"><sup><a href="#fn-d7e2589" id="fnbck-d7e2589">56</a></sup></span></p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf ">Sesso</p>
				</th>
				<th class=" man-text-align-left ">
					
					<p class="man-template-tab-kpf ">Domicilio</p>
				</th>
				<th class=" man-text-align-left ">
					
					<p class="man-template-tab-kpf-r ">Nessun effetto: già al massimo <br>della scala delle rendite applicabile</p>
				</th>
				<th class=" man-text-align-left ">
					
					<p class="man-template-tab-kpf-r ">Effetto parziale: massimo della scala <br>delle rendite applicabile raggiunto</p>
				</th>
				<th class=" man-text-align-left ">
					
					<p class="man-template-tab-kpf-r ">Pieno effetto</p>
				</th>
			</tr>
			<tr>
				
				
				<td>
					
					<p class="man-template-tab-krpr ">Donne</p>
				</td>
				<td>
					
					<p class="man-template-tab-krpr ">Svizzera</p>
				</td>
				<td>
					
					<p class="man-template-tab-krpr-r ">28 800</p>
				</td>
				<td>
					
					<p class="man-template-tab-krpr-r ">99 500</p>
				</td>
				<td>
					
					<p class="man-template-tab-krpr-r ">139 500</p>
				</td>
			</tr>
			<tr>
				
				
				<td>
					
					<p class="man-template-tab-krpr "></p>
				</td>
				<td>
					
					<p class="man-template-tab-krpr ">Estero</p>
				</td>
				<td>
					
					<p class="man-template-tab-krpr-r ">3 400</p>
				</td>
				<td>
					
					<p class="man-template-tab-krpr-r ">17 000</p>
				</td>
				<td>
					
					<p class="man-template-tab-krpr-r ">86 600</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Uomini</p>
				</td>
				<td>
					
					<p class="man-template-tab-krpr ">Svizzera</p>
				</td>
				<td>
					
					<p class="man-template-tab-krpr-r ">12 600</p>
				</td>
				<td>
					
					<p class="man-template-tab-krpr-r ">33 600</p>
				</td>
				<td>
					
					<p class="man-template-tab-krpr-r ">24 600</p>
				</td>
			</tr>
			<tr>
				
				
				<td>
					
					<p class="man-template-tab-krpr "></p>
				</td>
				<td>
					
					<p class="man-template-tab-krpr ">Estero</p>
				</td>
				<td>
					
					<p class="man-template-tab-krpr-r ">3 900</p>
				</td>
				<td>
					
					<p class="man-template-tab-krpr-r ">10 800</p>
				</td>
				<td>
					
					<p class="man-template-tab-krpr-r ">25 900</p>
				</td>
			</tr>
		</table></div>
<p class="man-template-tab-krpr-r-kurs man-font-style-italic ">Tabella 11</p>
<p class="man-template-tab-untertit ">Supplemento vedovile medio per i beneficiari di una rendita di vecchiaia (in fr.)<span class="man-font-weight-normal"><sup><a href="#fn-d7e2771" id="fnbck-d7e2771">57</a></sup></span></p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf ">Sesso</p>
				</th>
				<th class=" man-text-align-left ">
					
					<p class="man-template-tab-kpf ">Domicilio</p>
				</th>
				<th class=" man-text-align-left ">
					
					<p class="man-template-tab-kpf-r ">Nessun effetto: già al massimo <br>della scala delle rendite applicabile</p>
				</th>
				<th class=" man-text-align-left ">
					
					<p class="man-template-tab-kpf-r ">Effetto parziale: massimo della scala <br>delle rendite applicabile raggiunto</p>
				</th>
				<th class=" man-text-align-left ">
					
					<p class="man-template-tab-kpf-r ">Pieno effetto</p>
				</th>
			</tr>
			<tr>
				
				
				<td>
					
					<p class="man-template-tab-krpr ">Donne</p>
				</td>
				<td>
					
					<p class="man-template-tab-krpr ">Svizzera</p>
				</td>
				<td>
					
					<p class="man-template-tab-krpr-r ">0</p>
				</td>
				<td>
					
					<p class="man-template-tab-krpr-r ">260</p>
				</td>
				<td>
					
					<p class="man-template-tab-krpr-r ">360</p>
				</td>
			</tr>
			<tr>
				
				
				<td>
					
					<p class="man-template-tab-krpr "></p>
				</td>
				<td>
					
					<p class="man-template-tab-krpr ">Estero</p>
				</td>
				<td>
					
					<p class="man-template-tab-krpr-r ">0</p>
				</td>
				<td>
					
					<p class="man-template-tab-krpr-r ">170</p>
				</td>
				<td>
					
					<p class="man-template-tab-krpr-r ">100</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Uomini</p>
				</td>
				<td>
					
					<p class="man-template-tab-krpr ">Svizzera</p>
				</td>
				<td>
					
					<p class="man-template-tab-krpr-r ">0</p>
				</td>
				<td>
					
					<p class="man-template-tab-krpr-r ">240</p>
				</td>
				<td>
					
					<p class="man-template-tab-krpr-r ">360</p>
				</td>
			</tr>
			<tr>
				
				
				<td>
					
					<p class="man-template-tab-krpr "></p>
				</td>
				<td>
					
					<p class="man-template-tab-krpr ">Estero</p>
				</td>
				<td>
					
					<p class="man-template-tab-krpr-r ">0</p>
				</td>
				<td>
					
					<p class="man-template-tab-krpr-r ">120</p>
				</td>
				<td>
					
					<p class="man-template-tab-krpr-r ">80</p>
				</td>
			</tr>
		</table></div>
<div class="footnotes">
<p id="fn-d7e2576"><sup><a href="#fnbck-d7e2576">55</a></sup><sup></sup>  Registro delle rendite 2023, UFAS</p>
<p id="fn-d7e2589"><sup><a href="#fnbck-d7e2589">56</a></sup><sup></sup>  Registro delle rendite 2023, UFAS.</p>
<p id="fn-d7e2771"><sup><a href="#fnbck-d7e2771">57</a></sup><sup></sup>  Registro delle rendite 2023, UFAS.</p>
</div>
</div></section><section id="lvl_4/lvl_4.5/lvl_4.5.3/lvl_4.5.3.5"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_4/lvl_4.5/lvl_4.5.3/lvl_4.5.3.5">4.5.3.5 Esenzione dall’obbligo contributivo per il coniuge senza attività lucrativa</a>
</h4>
<div class="collapseable">
<p class="absatzvor ">Per stimare il numero delle persone esonerate dall’obbligo contributivo si può fare un confronto tra la popolazione residente permanente soggetta a contribuzione (donne: 21–63 anni; uomini: 21–64 anni) e il numero effettivo delle persone che pagano contributi in base ai conti individuali dell’AVS. Tra la popolazione residente permanente (escluso il personale diplomatico), le persone in età lavorativa che non versano contributi o versano contributi troppo bassi per adempiere l’obbligo contributivo sono potenzialmente esentate dall’obbligo contributivo. Per queste persone, si determina se siano sposate e se il coniuge paghi il almeno il doppio del contributo minimo. Nel 2020 erano esonerate dall’obbligo contributivo circa 238 000 persone (ovvero il 5 % della popolazione residente permanente in età compresa tra 21 e 64 anni), se si includono anche le persone che hanno versato meno del contributo minimo sul loro reddito da attività lucrativa. Il numero delle donne (quasi 200 000) era nettamente superiore a quello degli uomini (39 000). Se il numero degli uomini coassicurati è in leggera crescita, il corrispondente numero di donne sta diminuendo (v. tabella 12).</p>
<p class="man-template-tab-krpr-r-kurs man-font-style-italic ">Tabella 12</p>
<p class="man-template-tab-untertit ">Numero e quota delle persone della popolazione residente permanente di età compresa tra 21 e 64 anni, 2010–2022<span class="man-font-weight-normal"><sup><a href="#fn-d7e2957" id="fnbck-d7e2957">58</a></sup></span></p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf ">Anno</p>
				</th>
				<th class=" man-text-align-left " colspan="2">
					
					<p class="man-template-tab-kpf ">Uomini</p>
				</th>
				<th class=" man-text-align-left " colspan="2">
					
					<p class="man-template-tab-kpf ">Donne</p>
				</th>
				<th class=" man-text-align-left " colspan="2">
					
					<p class="man-template-tab-kpf ">Totale</p>
				</th>
			</tr>
			<tr>
				
				
				<th class=" man-text-align-left ">
					
					<p class="man-template-tab-kpf "></p>
				</th>
				<th class=" man-text-align-left ">
					
					<p class="man-template-tab-kpf ">Numero</p>
				</th>
				<th class=" man-text-align-left ">
					
					<p class="man-template-tab-kpf ">Quota*</p>
				</th>
				<th class=" man-text-align-left ">
					
					<p class="man-template-tab-kpf ">Numero</p>
				</th>
				<th class=" man-text-align-left ">
					
					<p class="man-template-tab-kpf ">Quota*</p>
				</th>
				<th class=" man-text-align-left ">
					
					<p class="man-template-tab-kpf ">Numero</p>
				</th>
				<th class=" man-text-align-left ">
					
					<p class="man-template-tab-kpf ">Quota*</p>
				</th>
			</tr>
			<tr>
				
				
				<td colspan="7">
					
					<p class="man-template-tab-krpr ">Sono considerate esonerate dall’obbligo contributivo le persone senza iscrizioni nel conto individuale o con iscrizioni troppo basse (al di sotto del contributo minimo).</p>
				</td>
			</tr>
			<tr>
				
				
				<td>
					
					<p class="man-template-tab-krpr ">2010</p>
				</td>
				<td>
					
					<p class="man-template-tab-krpr ">33 000</p>
				</td>
				<td>
					
					<p class="man-template-tab-krpr ">1 %</p>
				</td>
				<td>
					
					<p class="man-template-tab-krpr ">221 000</p>
				</td>
				<td>
					
					<p class="man-template-tab-krpr ">9 %</p>
				</td>
				<td>
					
					<p class="man-template-tab-krpr ">253 000</p>
				</td>
				<td>
					
					<p class="man-template-tab-krpr ">5 %</p>
				</td>
			</tr>
			<tr>
				
				
				<td>
					
					<p class="man-template-tab-krpr ">2015</p>
				</td>
				<td>
					
					<p class="man-template-tab-krpr ">36 000</p>
				</td>
				<td>
					
					<p class="man-template-tab-krpr ">1 %</p>
				</td>
				<td>
					
					<p class="man-template-tab-krpr ">221 000</p>
				</td>
				<td>
					
					<p class="man-template-tab-krpr ">9 %</p>
				</td>
				<td>
					
					<p class="man-template-tab-krpr ">257 000</p>
				</td>
				<td>
					
					<p class="man-template-tab-krpr ">5 %</p>
				</td>
			</tr>
			<tr>
				
				
				<td>
					
					<p class="man-template-tab-krpr ">2020</p>
				</td>
				<td>
					
					<p class="man-template-tab-krpr ">39 000</p>
				</td>
				<td>
					
					<p class="man-template-tab-krpr ">1 %</p>
				</td>
				<td>
					
					<p class="man-template-tab-krpr ">198 000</p>
				</td>
				<td>
					
					<p class="man-template-tab-krpr ">8 %</p>
				</td>
				<td>
					
					<p class="man-template-tab-krpr ">238 000</p>
				</td>
				<td>
					
					<p class="man-template-tab-krpr ">5 %</p>
				</td>
			</tr>
		</table></div>
<p class="absatz08pt ">*in % della popolazione residente di età compresa tra 21 e 63 anni per le donne e tra 21 e 64 anni per gli uomini.</p>
<div class="footnotes"><p id="fn-d7e2957"><sup><a href="#fnbck-d7e2957">58</a></sup><sup></sup>  STATPOP e dati dei conti individuali AVS, calcoli elaborati autonomamente dall’UFAS.</p></div>
</div></section><section id="lvl_4/lvl_4.5/lvl_4.5.3/lvl_4.5.3.6"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_4/lvl_4.5/lvl_4.5.3/lvl_4.5.3.6">4.5.3.6 Accrediti</a>
</h4>
<div class="collapseable"><p class="absatzvor ">La maggioranza dei circa 1,7 milioni di beneficiari di rendite di vecchiaia con accrediti ha diritto agli accrediti per compiti educativi, mentre soltanto circa 8350 assicurati hanno diritto a quelli per compiti assistenziali. La rendita di vecchiaia delle persone aventi diritto agli accrediti per compiti educativi è in media tra 50 e 100 franchi più elevata che senza accrediti. Nel caso degli aventi diritto agli accrediti per compiti assistenziali, la rendita è in media tra 100 e 150 franchi più elevata. </p></div></section>
</div></section><section id="lvl_4/lvl_4.5/lvl_4.5.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.5/lvl_4.5.4">4.5.4 Ripercussioni a medio termine per gli assicurati del 1° pilastro</a>
</h3>
<div class="collapseable">
<p class="absatzvor ">Qui di seguito verranno analizzate le ripercussioni a medio termine di un sistema di previdenza per la vecchiaia indipendente dallo stato civile nel 1° pilastro. I risultati presentati si basano sullo studio di Buchmann/Budliger/Unterhofer/Triolo/Bütler (2024)<sup><a href="#fn-d7e3197" id="fnbck-d7e3197">59</a></sup>. </p>
<section id="lvl_4/lvl_4.5/lvl_4.5.4/lvl_4.5.4.1"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_4/lvl_4.5/lvl_4.5.4/lvl_4.5.4.1">4.5.4.1 Ripercussioni generali</a>
</h4>
<div class="collapseable">
<p class="absatzvor " msg:wcstyle02-2="loose pPr/keepLines" xmlns:msg="urn:com:c-moria:legi4ch:xslt:message">Gli effetti di una previdenza per la vecchiaia indipendente dallo stato civile per gli assicurati dipendono sostanzialmente da due fattori: il proprio reddito annuo medio determinante e il reddito annuo medio determinante del coniuge. In linea di massima, la soppressione della ripartizione dei redditi migliorerebbe la situazione delle persone che durante il matrimonio hanno guadagnato più del coniuge. Peggiorerebbe, invece, la situazione delle persone che durante il matrimonio hanno guadagnato meno del coniuge. Farebbero eccezione le coppie sposate in cui entrambi i coniugi hanno un reddito annuo medio determinante pari all’importo massimo delle tabelle delle rendite<sup><a href="#fn-d7e3211" id="fnbck-d7e3211">60</a></sup>, dato che in tal caso entrambi i coniugi ricevono comunque la rendita massima. Se si considera l’economia domestica nel suo complesso, in molti casi non si rileverebbe alcuna differenza, poiché la situazione della persona con il reddito più alto migliorerebbe nella stessa misura in cui peggiorerebbe quella della persona con il reddito più basso. Questa considerazione vale tuttavia soltanto fino a che il matrimonio non viene sciolto. In caso di divorzio, la persona con il reddito più basso subirebbe perdite notevoli. La sola soppressione della limitazione delle rendite non comporterebbe invece una riduzione della rendita per nessun beneficiario. Per le coppie sposate le cui rendite non sono soggette a limitazione nell’attuale sistema non si registrerebbe alcun cambiamento. Le coppie sposate le cui rendite sono attualmente soggette a limitazione trarrebbero invece vantaggio dal nuovo sistema. Si tratta di coppie con redditi relativamente elevati, in cui entrambi i coniugi esercitano un’attività lucrativa. In caso di soppressione del supplemento di vedovanza, la situazione è invece inversa: a perdere sarebbero tutti. Particolarmente colpite sarebbero le vedove con redditi bassi. Inoltre, dato che le rendite vedovili non sono comunque soggette a limitazione, non vi sarebbero effetti positivi che potrebbero compensare la soppressione di questa prestazione. In caso di soppressione dell’esenzione dall’obbligo contributivo, i coniugi senza attività lucrativa dovrebbero versare un contributo annuo all’AVS, il cui ammontare dipenderebbe dalla sostanza comune e da un eventuale reddito conseguito in forma di rendita. I contributi potrebbero influire sull’importo della rendita. </p>
<div class="footnotes"><p id="fn-d7e3211"><sup><a href="#fnbck-d7e3211">60</a></sup><sup></sup>  Fr. 89 496 nel 2040 (cfr. Buchmann/Budliger/Unterhofer/Triolo/Bütler, 2024).</p></div>
</div></section><section id="lvl_4/lvl_4.5/lvl_4.5.4/lvl_4.5.4.2"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_4/lvl_4.5/lvl_4.5.4/lvl_4.5.4.2">4.5.4.2 Ripercussioni a livello individuale</a>
</h4>
<div class="collapseable">
<p class="absatzvor ">Un sistema di previdenza per la vecchiaia indipendente dallo stato civile avrebbe ripercussioni differenti a seconda della composizione dell’economia domestica. Fattori quali per esempio la durata di contribuzione, il livello d’istruzione e la presenza di figli influirebbero sulle ripercussioni, positive o negative, di un tale sistema. Gli effetti varierebbero inoltre a seconda che la persona in questione sia sposata, divorziata o vedova. Attraverso cinque tipi di economia domestica sono illustrate qui di seguito le conseguenze di un sistema di previdenza per la vecchiaia indipendente dallo stato civile. Gli esempi riguardano coppie sposate con livelli d’istruzione diversi, con e senza figli. Per le prime quattro economie domestiche si ipotizza una durata di contribuzione completa di 44 anni (affiliazione all’AVS durante tutta la carriera lavorativa), per l’ultima una durata di contribuzione di 38 anni (6 anni senza assicurazione nell’AVS). Si tratta delle tipologie più frequenti, che coprono quasi due terzi delle economie domestiche svizzere. Per i calcoli si ipotizza un inizio del versamento della rendita nel 2040. L’evoluzione delle rendite è calcolata partendo dal livello dei prezzi del 2019 e mantenendolo costante, ovvero escludendo gli effetti dell’inflazione. La rendita minima prevista per il 2040 ammonta così a 1243 franchi, quella massima a 2486 franchi<sup><a href="#fn-d7e3223" id="fnbck-d7e3223">61</a></sup>.</p>
<p class="absatz ">Per il calcolo delle ripercussioni sono stati quantificati gli effetti della soppressione della ripartizione dei redditi, della limitazione delle rendite per coniugi e del supplemento di vedovanza. </p>
<p class="absatzvor-kurs man-font-style-italic man-text-align-left ">Ripercussioni per le coppie sposate</p>
<p class="absatz ">Tra gli elementi assicurativi soppressi oggetto di analisi quantitativa, soltanto la ripartizione dei redditi e la limitazione delle rendite avrebbero ripercussioni per le coppie sposate, mentre il supplemento di vedovanza sarebbe irrilevante. Le variazioni delle rendite mensili sono molto diverse a seconda del tipo di economia domestica e del sesso (v. tabella 13). In quasi tutti i tipi di economia domestica, le persone che conseguono il reddito principale, che attualmente sono di regola gli uomini, trarrebbero vantaggio dalla soppressione della ripartizione dei redditi. Con la soppressione della limitazione delle rendite il loro vantaggio aumenterebbe ulteriormente. Le donne risulterebbero spesso perdenti dalla soppressione di questi due elementi assicurativi, principalmente a causa della soppressione della ripartizione dei redditi. Nonostante queste ridistribuzioni, il 60 per cento dei tipi di economia domestica considerati non subirebbe in media nessuna o quasi nessuna perdita. Tuttavia, in caso di divorzio molte delle donne penalizzate dal nuovo sistema sarebbero esposte al rischio di povertà<sup><a href="#fn-d7e3239" id="fnbck-d7e3239">62</a></sup>.</p>
<p class="man-template-tab-krpr-r-kurs man-font-style-italic ">Tabella 13</p>
<p class="man-template-tab-untertit ">Ripercussioni della soppressione della limitazione delle rendite e della ripartizione dei redditi per le coppie sposate nei tipi di economia domestica più frequenti; rendite mensili in franchi (inizio del versamento della rendita nel 2040)<span class="man-font-weight-normal"><sup><a href="#fn-d7e3254" id="fnbck-d7e3254">63</a></sup></span></p>
<p></p>
<div class="table"><table border="1">
			
			
			<tr>
				
				
				<th class=" man-text-align-left " colspan="2">
					
					<p class="man-template-tab-kpf ">Descrizione</p>
				</th>
				<th class=" man-text-align-left ">
					
					<p class="man-template-tab-kpf-r ">Rendita <br>del marito</p>
				</th>
				<th class=" man-text-align-left ">
					
					<p class="man-template-tab-kpf-r ">Effetto <br>per il marito</p>
				</th>
				<th class=" man-text-align-left ">
					
					<p class="man-template-tab-kpf-r ">Rendita <br>della moglie</p>
				</th>
				<th class=" man-text-align-left ">
					
					<p class="man-template-tab-kpf-r ">Effetto <br>per la moglie</p>
				</th>
				<th class=" man-text-align-left ">
					
					<p class="man-template-tab-kpf-r ">Effetto <br>economia domestica</p>
				</th>
			</tr>
			<tr>
				
				
				<td>
					
					<p class="man-template-tab-krpr ">Coppia sposata con formazione di livello secondario, con figli </p>
				</td>
				<td>
					
					<p class="man-template-tab-krpr ">Sistema legato allo stato civile</p>
				</td>
				<td>
					
					<p class="man-template-tab-krpr-r ">1 874</p>
				</td>
				<td>
					
					<p class="man-template-tab-krpr-r "></p>
				</td>
				<td>
					
					<p class="man-template-tab-krpr-r ">1 856</p>
				</td>
				<td>
					
					<p class="man-template-tab-krpr-r "></p>
				</td>
				<td>
					
					<p class="man-template-tab-krpr-r "></p>
				</td>
			</tr>
			<tr>
				
				
				<td>
					
					<p class=" man-text-align-left "></p>
				</td>
				<td>
					
					<p class="man-template-tab-krpr ">Sistema indipendente dallo stato civile</p>
				</td>
				<td>
					
					<p class="man-template-tab-krpr-r ">2 401</p>
				</td>
				<td>
					
					<p class="man-template-tab-krpr-r ">527</p>
				</td>
				<td>
					
					<p class="man-template-tab-krpr-r ">1 989</p>
				</td>
				<td>
					
					<p class="man-template-tab-krpr-r ">133</p>
				</td>
				<td>
					
					<p class="man-template-tab-krpr-r ">660</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Coppia sposata con formazione di livello secondario, senza figli</p>
				</td>
				<td>
					
					<p class="man-template-tab-krpr ">Sistema legato allo stato civile</p>
				</td>
				<td>
					
					<p class="man-template-tab-krpr-r ">1 875</p>
				</td>
				<td>
					
					<p class="man-template-tab-krpr-r "></p>
				</td>
				<td>
					
					<p class="man-template-tab-krpr-r ">1 855</p>
				</td>
				<td>
					
					<p class="man-template-tab-krpr-r "></p>
				</td>
				<td>
					
					<p class="man-template-tab-krpr-r "></p>
				</td>
			</tr>
			<tr>
				
				
				<td>
					
					<p class=" man-text-align-left "></p>
				</td>
				<td>
					
					<p class="man-template-tab-krpr ">Sistema indipendente dallo stato civile</p>
				</td>
				<td>
					
					<p class="man-template-tab-krpr-r ">2 268</p>
				</td>
				<td>
					
					<p class="man-template-tab-krpr-r ">393</p>
				</td>
				<td>
					
					<p class="man-template-tab-krpr-r ">1 835</p>
				</td>
				<td>
					
					<p class="man-template-tab-krpr-r ">–20</p>
				</td>
				<td>
					
					<p class="man-template-tab-krpr-r ">373</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Coppia sposata, donna con formazione di livello secondario, uomo con formazione di livello terziario, con figli</p>
				</td>
				<td>
					
					<p class="man-template-tab-krpr ">Sistema legato allo stato civile</p>
				</td>
				<td>
					
					<p class="man-template-tab-krpr-r ">1 858</p>
				</td>
				<td>
					
					<p class="man-template-tab-krpr-r "></p>
				</td>
				<td>
					
					<p class="man-template-tab-krpr-r ">1 871</p>
				</td>
				<td>
					
					<p class="man-template-tab-krpr-r "></p>
				</td>
				<td>
					
					<p class="man-template-tab-krpr-r "></p>
				</td>
			</tr>
			<tr>
				
				
				<td>
					
					<p class=" man-text-align-left "></p>
				</td>
				<td>
					
					<p class="man-template-tab-krpr ">Sistema indipendente dallo stato civile</p>
				</td>
				<td>
					
					<p class="man-template-tab-krpr-r ">2 486</p>
				</td>
				<td>
					
					<p class="man-template-tab-krpr-r ">628</p>
				</td>
				<td>
					
					<p class="man-template-tab-krpr-r ">2 041</p>
				</td>
				<td>
					
					<p class="man-template-tab-krpr-r ">170</p>
				</td>
				<td>
					
					<p class="man-template-tab-krpr-r ">798</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Coppia sposata con formazione di livello terziario, con figli</p>
				</td>
				<td>
					
					<p class="man-template-tab-krpr ">Sistema legato allo stato civile</p>
				</td>
				<td>
					
					<p class="man-template-tab-krpr-r ">1 865</p>
				</td>
				<td>
					
					<p class="man-template-tab-krpr-r "></p>
				</td>
				<td>
					
					<p class="man-template-tab-krpr-r ">1 865</p>
				</td>
				<td>
					
					<p class="man-template-tab-krpr-r "></p>
				</td>
				<td>
					
					<p class="man-template-tab-krpr-r "></p>
				</td>
			</tr>
			<tr>
				
				
				<td>
					
					<p class=" man-text-align-left "></p>
				</td>
				<td>
					
					<p class="man-template-tab-krpr ">Sistema indipendente dallo stato civile</p>
				</td>
				<td>
					
					<p class="man-template-tab-krpr-r ">2 486</p>
				</td>
				<td>
					
					<p class="man-template-tab-krpr-r ">621</p>
				</td>
				<td>
					
					<p class="man-template-tab-krpr-r ">2 257</p>
				</td>
				<td>
					
					<p class="man-template-tab-krpr-r ">392</p>
				</td>
				<td>
					
					<p class="man-template-tab-krpr-r ">1 013</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Coppia sposata con formazione di livello primario, con lacune contributive, con figli</p>
				</td>
				<td>
					
					<p class="man-template-tab-krpr ">Sistema legato allo stato civile</p>
				</td>
				<td>
					
					<p class="man-template-tab-krpr-r ">1 620</p>
				</td>
				<td>
					
					<p class="man-template-tab-krpr-r "></p>
				</td>
				<td>
					
					<p class="man-template-tab-krpr-r ">1 601</p>
				</td>
				<td>
					
					<p class="man-template-tab-krpr-r "></p>
				</td>
				<td>
					
					<p class="man-template-tab-krpr-r "></p>
				</td>
			</tr>
			<tr>
				
				
				<td>
					
					<p></p>
				</td>
				<td>
					
					<p class="man-template-tab-krpr ">Sistema indipendente dallo stato civile</p>
				</td>
				<td>
					
					<p class="man-template-tab-krpr-r ">1 810</p>
				</td>
				<td>
					
					<p class="man-template-tab-krpr-r ">190</p>
				</td>
				<td>
					
					<p class="man-template-tab-krpr-r ">1 482</p>
				</td>
				<td>
					
					<p class="man-template-tab-krpr-r ">–119</p>
				</td>
				<td>
					
					<p class="man-template-tab-krpr-r ">71</p>
				</td>
			</tr>
		</table></div>
<p class="absatzvor-kurs man-font-style-italic man-text-align-left ">Ripercussioni in caso di divorzio</p>
<p class="absatz ">In un sistema di previdenza per la vecchiaia indipendente dallo stato civile i redditi dei due coniugi non verrebbero più ripartiti e quindi le rendite dipenderebbero unicamente dal reddito individuale di ciascuno dei coniugi. Le rendite delle persone divorziate non sono soggette a limitazione già nell’ordinamento vigente. La sola soppressione della limitazione delle rendite non avrebbe dunque alcuna ripercussione sui coniugi divorziati. Dalla tabella 14 risulta che la soppressione della ripartizione dei redditi comporterebbe una ridistribuzione delle rendite, a scapito delle donne e a vantaggio degli uomini. La rendita delle donne si ridurrebbe nella misura dell’aumento di quella degli uomini. </p>
<p class="man-template-tab-krpr-r-kurs man-font-style-italic ">Tabella 14</p>
<p class="man-template-tab-untertit ">Ripercussioni della soppressione della ripartizione dei redditi per le coppie divorziate nei tipi di economia domestica più frequenti; rendite mensili in franchi (inizio del versamento della rendita nel 2040)<span class="man-font-weight-normal"><sup><a href="#fn-d7e3767" id="fnbck-d7e3767">64</a></sup></span></p>
<p></p>
<div class="table"><table border="1">
			
			
			<tr>
				
				
				<th class=" man-text-align-left " colspan="2">
					
					<p class="man-template-tab-kpf ">Descrizione</p>
				</th>
				<th class=" man-text-align-left ">
					
					<p class="man-template-tab-kpf-r ">Rendita <br>del marito</p>
				</th>
				<th class=" man-text-align-left ">
					
					<p class="man-template-tab-kpf-r ">Effetto <br>per il marito</p>
				</th>
				<th class=" man-text-align-left ">
					
					<p class="man-template-tab-kpf-r ">Rendita <br>della moglie</p>
				</th>
				<th class=" man-text-align-left ">
					
					<p class="man-template-tab-kpf-r ">Effetto <br>per la moglie</p>
				</th>
			</tr>
			<tr>
				
				
				<td>
					
					<p class="man-template-tab-krpr ">Coppia divorziata con formazione di livello secondario, con figli </p>
				</td>
				<td>
					
					<p class="man-template-tab-krpr ">Sistema legato allo stato civile</p>
				</td>
				<td>
					
					<p class="man-template-tab-krpr-r ">2 205</p>
				</td>
				<td>
					
					<p class="man-template-tab-krpr-r "></p>
				</td>
				<td>
					
					<p class="man-template-tab-krpr-r ">2 184</p>
				</td>
				<td>
					
					<p class="man-template-tab-krpr-r "></p>
				</td>
			</tr>
			<tr>
				
				
				<td>
					
					<p class=" man-text-align-left "></p>
				</td>
				<td>
					
					<p class="man-template-tab-krpr ">Sistema indipendente dallo stato civile</p>
				</td>
				<td>
					
					<p class="man-template-tab-krpr-r ">2 371</p>
				</td>
				<td>
					
					<p class="man-template-tab-krpr-r ">166</p>
				</td>
				<td>
					
					<p class="man-template-tab-krpr-r ">2 018</p>
				</td>
				<td>
					
					<p class="man-template-tab-krpr-r ">–166</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Coppia divorziata con formazione di livello secondario, senza figli</p>
				</td>
				<td>
					
					<p class="man-template-tab-krpr ">Sistema legato allo stato civile</p>
				</td>
				<td>
					
					<p class="man-template-tab-krpr-r ">2 073</p>
				</td>
				<td>
					
					<p class="man-template-tab-krpr-r "></p>
				</td>
				<td>
					
					<p class="man-template-tab-krpr-r ">2 051</p>
				</td>
				<td>
					
					<p class="man-template-tab-krpr-r "></p>
				</td>
			</tr>
			<tr>
				
				
				<td>
					
					<p class=" man-text-align-left "></p>
				</td>
				<td>
					
					<p class="man-template-tab-krpr ">Sistema indipendente dallo stato civile</p>
				</td>
				<td>
					
					<p class="man-template-tab-krpr-r ">2 260</p>
				</td>
				<td>
					
					<p class="man-template-tab-krpr-r ">187</p>
				</td>
				<td>
					
					<p class="man-template-tab-krpr-r ">1 864</p>
				</td>
				<td>
					
					<p class="man-template-tab-krpr-r ">–187</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Coppia divorziata, donna con formazione di livello secondario, uomo con formazione di livello terziario, con figli</p>
				</td>
				<td>
					
					<p class="man-template-tab-krpr ">Sistema legato allo stato civile</p>
				</td>
				<td>
					
					<p class="man-template-tab-krpr-r ">2 383</p>
				</td>
				<td>
					
					<p class="man-template-tab-krpr-r "></p>
				</td>
				<td>
					
					<p class="man-template-tab-krpr-r ">2 400</p>
				</td>
				<td>
					
					<p class="man-template-tab-krpr-r "></p>
				</td>
			</tr>
			<tr>
				
				
				<td>
					
					<p class=" man-text-align-left "></p>
				</td>
				<td>
					
					<p class="man-template-tab-krpr ">Sistema indipendente dallo stato civile</p>
				</td>
				<td>
					
					<p class="man-template-tab-krpr-r ">2 573</p>
				</td>
				<td>
					
					<p class="man-template-tab-krpr-r ">190</p>
				</td>
				<td>
					
					<p class="man-template-tab-krpr-r ">2 210</p>
				</td>
				<td>
					
					<p class="man-template-tab-krpr-r ">–190</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Coppia divorziata con formazione di livello terziario, con figli</p>
				</td>
				<td>
					
					<p class="man-template-tab-krpr ">Sistema legato allo stato civile</p>
				</td>
				<td>
					
					<p class="man-template-tab-krpr-r ">2 486</p>
				</td>
				<td>
					
					<p class="man-template-tab-krpr-r "></p>
				</td>
				<td>
					
					<p class="man-template-tab-krpr-r ">2 486</p>
				</td>
				<td>
					
					<p class="man-template-tab-krpr-r "></p>
				</td>
			</tr>
			<tr>
				
				
				<td>
					
					<p class=" man-text-align-left "></p>
				</td>
				<td>
					
					<p class="man-template-tab-krpr ">Sistema indipendente dallo stato civile</p>
				</td>
				<td>
					
					<p class="man-template-tab-krpr-r ">2 576</p>
				</td>
				<td>
					
					<p class="man-template-tab-krpr-r ">90</p>
				</td>
				<td>
					
					<p class="man-template-tab-krpr-r ">2 396</p>
				</td>
				<td>
					
					<p class="man-template-tab-krpr-r ">–90</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Coppia con formazione di livello primario, con lacune contributive, con figli</p>
				</td>
				<td>
					
					<p class="man-template-tab-krpr ">Sistema legato allo stato civile</p>
				</td>
				<td>
					
					<p class="man-template-tab-krpr-r ">1 685</p>
				</td>
				<td>
					
					<p class="man-template-tab-krpr-r "></p>
				</td>
				<td>
					
					<p class="man-template-tab-krpr-r ">1 665</p>
				</td>
				<td>
					
					<p class="man-template-tab-krpr-r "></p>
				</td>
			</tr>
			<tr>
				
				
				<td>
					
					<p class=" man-text-align-left "></p>
				</td>
				<td>
					
					<p class="man-template-tab-krpr ">Sistema indipendente dallo stato civile</p>
				</td>
				<td>
					
					<p class="man-template-tab-krpr-r ">1 836</p>
				</td>
				<td>
					
					<p class="man-template-tab-krpr-r ">151</p>
				</td>
				<td>
					
					<p class="man-template-tab-krpr-r ">1 514</p>
				</td>
				<td>
					
					<p class="man-template-tab-krpr-r ">–151</p>
				</td>
			</tr>
		</table></div>
<p class="absatzvor-kurs man-font-style-italic man-text-align-left ">Ripercussioni in caso di vedovanza</p>
<p class="absatz ">La tabella 15 illustra le ripercussioni della soppressione della ripartizione dei redditi e del supplemento di vedovanza. In tutti i tipi di economia domestica risultano effetti negativi per la persona vedova. Nella stragrande maggioranza dei casi, a subire gli effetti negativi più gravi sarebbero le donne, che perderebbero fino a oltre 800 franchi al mese nel caso di una coppia senza figli in cui la donna ha una formazione di livello primario e l’uomo una formazione di livello terziario<sup><a href="#fn-d7e4210" id="fnbck-d7e4210">65</a></sup>. Spesso questi effetti negativi superano, in particolare per le donne, il 20 per cento del supplemento di vedovanza, poiché in questo modello, oltre alla soppressione di tale supplemento, è prevista anche la soppressione della ripartizione dei redditi, che in media penalizza le donne.</p>
<p class="man-template-tab-krpr-r-kurs man-font-style-italic ">Tabella 15</p>
<p class="man-template-tab-untertit ">Ripercussioni della soppressione della ripartizione dei redditi e del supplemento di vedovanza per le persone vedove nei tipi di economia domestica più frequenti; rendite mensili in franchi (inizio del versamento della rendita nel 2040)<span class="man-font-weight-normal"><sup><a href="#fn-d7e4225" id="fnbck-d7e4225">66</a></sup></span></p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf ">Descrizione</p>
				</th>
				<th class=" man-text-align-left ">
					
					<p class="man-template-tab-kpf "></p>
				</th>
				<th class=" man-text-align-left ">
					
					<p class="man-template-tab-kpf-r ">Rendita <br>del marito</p>
				</th>
				<th class=" man-text-align-left ">
					
					<p class="man-template-tab-kpf-r ">Effetto <br>per il marito</p>
				</th>
				<th class=" man-text-align-left ">
					
					<p class="man-template-tab-kpf-r ">Rendita <br>della moglie</p>
				</th>
				<th class=" man-text-align-left ">
					
					<p class="man-template-tab-kpf-r ">Effetto <br>per la moglie</p>
				</th>
			</tr>
			<tr>
				
				
				<td>
					
					<p class="man-template-tab-krpr ">Ex coppia con formazione di livello secondario, con figli</p>
				</td>
				<td>
					
					<p class="man-template-tab-krpr ">Sistema legato allo stato civile</p>
				</td>
				<td>
					
					<p class="man-template-tab-krpr-r ">2 486</p>
				</td>
				<td>
					
					<p class="man-template-tab-krpr-r "></p>
				</td>
				<td>
					
					<p class="man-template-tab-krpr-r ">2 486</p>
				</td>
				<td>
					
					<p class="man-template-tab-krpr-r "></p>
				</td>
			</tr>
			<tr>
				
				
				<td>
					
					<p class=" man-text-align-left "></p>
				</td>
				<td>
					
					<p class="man-template-tab-krpr ">Sistema indipendente dallo stato civile</p>
				</td>
				<td>
					
					<p class="man-template-tab-krpr-r ">2 401</p>
				</td>
				<td>
					
					<p class="man-template-tab-krpr-r ">–85</p>
				</td>
				<td>
					
					<p class="man-template-tab-krpr-r ">1 989</p>
				</td>
				<td>
					
					<p class="man-template-tab-krpr-r ">–497</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Ex coppia con formazione di livello secondario, senza figli</p>
				</td>
				<td>
					
					<p class="man-template-tab-krpr ">Sistema legato allo stato civile</p>
				</td>
				<td>
					
					<p class="man-template-tab-krpr-r ">2 486</p>
				</td>
				<td>
					
					<p class="man-template-tab-krpr-r "></p>
				</td>
				<td>
					
					<p class="man-template-tab-krpr-r ">2 461</p>
				</td>
				<td>
					
					<p class="man-template-tab-krpr-r "></p>
				</td>
			</tr>
			<tr>
				
				
				<td>
					
					<p class=" man-text-align-left "></p>
				</td>
				<td>
					
					<p class="man-template-tab-krpr ">Sistema indipendente dallo stato civile</p>
				</td>
				<td>
					
					<p class="man-template-tab-krpr-r ">2 268</p>
				</td>
				<td>
					
					<p class="man-template-tab-krpr-r ">–218</p>
				</td>
				<td>
					
					<p class="man-template-tab-krpr-r ">1 835</p>
				</td>
				<td>
					
					<p class="man-template-tab-krpr-r ">–626</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Ex coppia, donna con formazione di livello secondario, uomo con formazione di livello terziario, con figli</p>
				</td>
				<td>
					
					<p class="man-template-tab-krpr ">Sistema legato allo stato civile</p>
				</td>
				<td>
					
					<p class="man-template-tab-krpr-r ">2 486</p>
				</td>
				<td>
					
					<p class="man-template-tab-krpr-r "></p>
				</td>
				<td>
					
					<p class="man-template-tab-krpr-r ">2 486</p>
				</td>
				<td>
					
					<p class="man-template-tab-krpr-r "></p>
				</td>
			</tr>
			<tr>
				
				
				<td>
					
					<p class=" man-text-align-left "></p>
				</td>
				<td>
					
					<p class="man-template-tab-krpr ">Sistema indipendente dallo stato civile</p>
				</td>
				<td>
					
					<p class="man-template-tab-krpr-r ">2 486</p>
				</td>
				<td>
					
					<p class="man-template-tab-krpr-r ">0</p>
				</td>
				<td>
					
					<p class="man-template-tab-krpr-r ">2 041</p>
				</td>
				<td>
					
					<p class="man-template-tab-krpr-r ">–445</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Ex coppia con formazione di livello terziario, con figli</p>
				</td>
				<td>
					
					<p class="man-template-tab-krpr ">Sistema legato allo stato civile</p>
				</td>
				<td>
					
					<p class="man-template-tab-krpr-r ">2 486</p>
				</td>
				<td>
					
					<p class="man-template-tab-krpr-r "></p>
				</td>
				<td>
					
					<p class="man-template-tab-krpr-r ">2 486</p>
				</td>
				<td>
					
					<p class="man-template-tab-krpr-r "></p>
				</td>
			</tr>
			<tr>
				
				
				<td>
					
					<p class=" man-text-align-left "></p>
				</td>
				<td>
					
					<p class="man-template-tab-krpr ">Sistema indipendente dallo stato civile</p>
				</td>
				<td>
					
					<p class="man-template-tab-krpr-r ">2 486</p>
				</td>
				<td>
					
					<p class="man-template-tab-krpr-r ">0</p>
				</td>
				<td>
					
					<p class="man-template-tab-krpr-r ">2 257</p>
				</td>
				<td>
					
					<p class="man-template-tab-krpr-r ">–229</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Coppia con formazione di livello primario, con lacune contributive, con figli</p>
				</td>
				<td>
					
					<p class="man-template-tab-krpr ">Sistema legato allo stato civile</p>
				</td>
				<td>
					
					<p class="man-template-tab-krpr-r ">2 022</p>
				</td>
				<td>
					
					<p class="man-template-tab-krpr-r "></p>
				</td>
				<td>
					
					<p class="man-template-tab-krpr-r ">1 998</p>
				</td>
				<td>
					
					<p class="man-template-tab-krpr-r "></p>
				</td>
			</tr>
			<tr>
				
				
				<td>
					
					<p></p>
				</td>
				<td>
					
					<p class="man-template-tab-krpr ">Sistema indipendente dallo stato civile</p>
				</td>
				<td>
					
					<p class="man-template-tab-krpr-r ">1 810</p>
				</td>
				<td>
					
					<p class="man-template-tab-krpr-r ">–212</p>
				</td>
				<td>
					
					<p class="man-template-tab-krpr-r ">1 482</p>
				</td>
				<td>
					
					<p class="man-template-tab-krpr-r ">–516</p>
				</td>
			</tr>
		</table></div>
<div class="footnotes">
<p id="fn-d7e3223"><sup><a href="#fnbck-d7e3223">61</a></sup><sup></sup> Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pag. 40.</p>
<p id="fn-d7e3239"><sup><a href="#fnbck-d7e3239">62</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pag. 35. </p>
<p id="fn-d7e3254"><sup><a href="#fnbck-d7e3254">63</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pagg. 40, 44, 48, 51 e 54. </p>
<p id="fn-d7e3767"><sup><a href="#fnbck-d7e3767">64</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pagg. 43, 47, 50, 53 e 56.</p>
<p id="fn-d7e4210"><sup><a href="#fnbck-d7e4210">65</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pag. 98.</p>
<p id="fn-d7e4225"><sup><a href="#fnbck-d7e4225">66</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pagg. 42, 46, 50, 53 e 55.</p>
</div>
</div></section><section id="lvl_4/lvl_4.5/lvl_4.5.4/lvl_4.5.4.3"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_4/lvl_4.5/lvl_4.5.4/lvl_4.5.4.3">4.5.4.3 Ripercussioni sulla società</a>
</h4>
<div class="collapseable">
<p class="absatzvor ">Le condizioni per il diritto alle prestazioni cambierebbero notevolmente in un sistema di previdenza per la vecchiaia indipendente dallo stato civile. Soprattutto la soppressione dei meccanismi protettivi avrebbe forti ripercussioni, principalmente sulle donne. </p>
<p class="absatz ">In generale è difficile prevedere quali cambiamenti di comportamento deriverebbero dall’introduzione di un tale sistema. Un fattore che attenua i possibili effetti di un sistema di previdenza per la vecchiaia indipendente dallo stato civile è la frequente scarsa comprensione delle disposizioni in materia di previdenza per la vecchiaia, come ha mostrato uno studio condotto in sette Paesi europei<sup><a href="#fn-d7e4676" id="fnbck-d7e4676">67</a></sup>. Infatti, in seguito alla modifica delle disposizioni relative alla previdenza per la vecchiaia, spesso le persone interessate non hanno modificato né le proprie attese né il proprio comportamento. Questo vale in particolare per le persone con un basso livello d’istruzione e per quelle che già prima dei cambiamenti apportati al sistema di rendite non conoscevano bene le regole della previdenza per la vecchiaia. È ampiamente dimostrato che in generale la risposta agli incentivi è minore, se le disposizioni e le conseguenze sono poco comprensibili<sup><a href="#fn-d7e4686" id="fnbck-d7e4686">68</a></sup>. Questa constatazione vale anche per il sistema di previdenza per la vecchiaia svizzero, che presenta un certo grado di complessità<sup><a href="#fn-d7e4696" id="fnbck-d7e4696">69</a></sup>.</p>
<p class="absatzvor-kurs man-font-style-italic man-text-align-left ">Comportamento sul mercato del lavoro</p>
<p class="absatz ">Lo studio di Buchmann/Budliger/Unterhofer/Triolo/Bütler (2024)<sup><a href="#fn-d7e4710" id="fnbck-d7e4710">70</a></sup> giunge alla conclusione che in un sistema di previdenza per la vecchiaia indipendente dallo stato civile il comportamento delle donne e degli uomini sul mercato del lavoro rimarrebbe praticamente invariato. In particolare, tale sistema non indurrebbe le donne ad aumentare il loro grado d’occupazione. </p>
<p class="absatz ">La soppressione della limitazione delle rendite potrebbe incentivare i coniugi che conseguono il reddito più basso ad aumentare il proprio reddito da lavoro. Tale soppressione determinerebbe però anche l’incentivo opposto, ossia una riduzione dell’attività lucrativa, dato che verrebbe versata la stessa rendita anche con un reddito più basso. Un tale effetto è stato osservato in Germania dopo l’introduzione della rendita per le madri (Mütterrente)<sup><a href="#fn-d7e4722" id="fnbck-d7e4722">71</a></sup>. Soprattutto per le persone con redditi elevati gli incentivi fiscali sono molto più importanti e più allettanti rispetto a un aumento della rendita, dato che hanno un effetto immediato e che la rendita del 1° pilastro assume comunque un ruolo secondario per queste persone. Soltanto le persone che diventano vedove quando sono ancora in età lavorativa potrebbero aumentare il proprio grado d’occupazione. Secondo gli esperti consultati per lo studio di Buchmann/Budliger/Unterhofer/Triolo/Bütler (2024)<sup><a href="#fn-d7e4734" id="fnbck-d7e4734">72</a></sup>, tuttavia, nel 1° pilastro i maggior adattamenti sono attesi in seguito alla soppressione dell’esenzione dall’obbligo contributivo per i coniugi senza attività lucrativa, dato che questi ultimi sarebbero fortemente incentivati a entrare nel mondo del lavoro. </p>
<p class="absatz ">Nello scenario principale lo studio presuppone che a medio termine un sistema di previdenza per la vecchiaia indipendente dallo stato civile non avrebbe ripercussioni sul comportamento della popolazione sul mercato del lavoro. Nello scenario alternativo presuppone invece che in seguito alla soppressione dell’esenzione dall’obbligo contributivo la partecipazione dei coniugi senza attività lucrativa al mondo del lavoro aumenterà. Dalla soppressione della ripartizione dei redditi, del supplemento di vedovanza e della limitazione delle rendite dei coniugi non ci si attende alcun effetto occupazionale nemmeno nello scenario alternativo. Nello scenario alternativo si ipotizza che in seguito all’entrata in vigore della riforma il 20 per cento delle donne sposate senza attività lucrativa ne intraprenderà una e conseguirà un reddito corrispondente al reddito medio del gruppo demografico a cui appartengono. Si tratterebbe di una reazione molto forte, che è quindi da intendersi piuttosto quale limite massimo del cambiamento di comportamento effettivo che ci si può attendere nello scenario alternativo. </p>
<p class="absatz ">Come detto, le ripercussioni di un tale aumento della partecipazione al mondo del lavoro sarebbero molto modeste. In base alle ipotesi summenzionate, la rendita delle donne sposate con una durata di contribuzione completa, una formazione di livello secondario e figli aumenterebbe in media di 7 franchi in seguito agli effetti occupazionali<sup><a href="#fn-d7e4748" id="fnbck-d7e4748">73</a></sup>. La rendita delle donne con lacune contributive e una formazione di livello terziario, senza figli aumenterebbe in media di 30 franchi<sup><a href="#fn-d7e4758" id="fnbck-d7e4758">74</a></sup>.</p>
<p class="absatzvor-kurs man-font-style-italic man-text-align-left ">Propensione al matrimonio e al divorzio</p>
<p class="absatz ">La soppressione dei vari elementi assicurativi ha ripercussioni diverse sulla propensione al matrimonio e al divorzio. In generale, in un sistema di previdenza per la vecchiaia indipendente dallo stato civile la sicurezza finanziaria garantita dal matrimonio diminuirebbe e la soppressione della ripartizione dei redditi, dell’esenzione dall’obbligo contributivo e del supplemento di vedovanza ridurrebbero l’incentivo a sposarsi. Questo vale in particolare per le persone con redditi bassi o quelle che desiderano ritirarsi temporaneamente dal mondo del lavoro. Ciononostante ci si attende un effetto minimo, se non nullo, sulla probabilità di contrarre matrimonio. Gli effetti sono limitati e attesi in un futuro molto lontano, poiché di regola ciò che conta durante il matrimonio sono il reddito e la sostanza dell’economia domestica. Inoltre lo Stato sociale offre anche altri sistemi di sicurezza sociale (p. es. le PC), cosicché le garanzie offerte dal matrimonio sono probabilmente d’importanza secondaria per molte persone<sup><a href="#fn-d7e4772" id="fnbck-d7e4772">75</a></sup>. </p>
<p class="absatz ">La soppressione della limitazione delle rendite rafforzerebbe la propensione al matrimonio delle coppie le cui rendite sarebbero soggette a limitazione in base all’ordinamento vigente. Va comunque tenuto presente che già oggi la grande maggioranza delle coppie in età pensionabile che convivono sono sposate. </p>
<p class="absatzvor-kurs man-font-style-italic man-text-align-left ">Parità dei sessi</p>
<p class="absatz ">Un sistema di previdenza per la vecchiaia indipendente dallo stato civile comporterebbe una ridistribuzione da chi guadagna di meno a chi guadagna di più. Poiché nella grande maggioranza dei casi sono le donne a guadagnare di meno, un tale sistema aumenterebbe lo scarto finanziario tra le rendite AVS degli uomini e quelle delle donne. La soppressione della ripartizione dei redditi per il calcolo delle rendite AVS fa sì che soltanto il lavoro remunerato sia rilevante per il futuro importo della rendita. L’unica compensazione deriverebbe dal fatto che gli accrediti per compiti educativi e assistenziali non verrebbero più ripartiti per legge. Dato però che questo effetto sarebbe nettamente inferiore a quello della soppressione della ripartizione dei redditi e che molte donne subirebbero, complessivamente, perdite elevate, il valore del lavoro di assistenza e cura diminuirebbe nel 1° pilastro. Ad essere particolarmente colpite sarebbero le donne, dato che in media svolgono oltre il 60 per cento in più di lavori domestici e familiari. Soprattutto in caso di divorzio o di vedovanza potrebbero così ritrovarsi in una situazione finanziaria precaria<sup><a href="#fn-d7e4789" id="fnbck-d7e4789">76</a></sup>. </p>
<p class="absatzvor-kurs man-font-style-italic man-text-align-left ">Conclusione </p>
<p class="absatz ">A beneficiare di un sistema di previdenza per la vecchiaia indipendente dallo stato civile sarebbero soprattutto i coniugi che conseguono il reddito più elevato all’interno della coppia, che nella maggior parte dei casi sono uomini. Questo dipende dal fatto che in media guadagnano di più delle mogli e che in seguito alla soppressione della ripartizione dei redditi l’integralità del loto reddito verrebbe considerata per il calcolo della rendita AVS. Viceversa, la soppressione della ripartizione dei redditi penalizzerebbe i coniugi che conseguono il reddito più basso all’interno della coppia, che nella maggior parte dei casi sono donne. La ridistribuzione dalle donne agli uomini sarebbe tanto più elevata quanto maggiore è la differenza tra i redditi dell’attività lucrativa all’interno della coppia. Questo significa che a subire perdite sarebbero soprattutto le persone il cui coniuge ha un reddito nettamente più elevato di loro. In caso di rendite relativamente basse o di riduzione delle rendite molto bassa o nulla, l’effetto sulla rendita AVS mensile di una donna sposata sarebbe negativo, poiché il guadagno derivante dalla soppressione della limitazione non sarebbe sufficiente a compensare la perdita derivante dalla soppressione della ripartizione dei redditi. Molto più evidenti sono gli effetti in caso di divorzio: la rendita degli uomini aumenterebbe in misura corrispondente alla riduzione della rendita delle donne. Molte delle donne colpite da tali perdite sarebbero potenzialmente esposte al rischio di povertà. In caso di vedovanza tutte le persone vedove subirebbero perdite, ma le persone con un reddito basso sarebbero le più penalizzate. In seguito alla soppressione della limitazione delle rendite, tutte le rendite delle persone sposate con rendite soggette a limitazione aumenterebbero. Le persone con redditi bassi e le persone sole, le cui rendite non sono soggette a limitazione, non trarrebbero alcun beneficio da questo cambiamento. </p>
<p class="absatz ">L’introduzione di un sistema di previdenza per la vecchiaia indipendente dallo stato civile non dovrebbe indurre gli assicurati a cambiare il proprio comportamento o dovrebbe causare soltanto cambiamenti minimi. In particolare non c’è da attendersi che le donne aumentino in misura significativa la propria partecipazione al mondo del lavoro. E anche nel caso in cui si assistesse a un forte cambiamento di comportamento delle donne sul mercato del lavoro, l’effetto sull’ammontare delle rendite sarebbe soltanto marginale e non permetterebbe di compensare le perdite derivanti dalla soppressione della ripartizione dei redditi. </p>
<div class="footnotes">
<p id="fn-d7e4676"><sup><a href="#fnbck-d7e4676">67</a></sup><sup></sup>  Cfr. Tabea Bucher-Koenen, Irene Ferrari, Yuri Pettinicchi, «The role of pension knowledge in labour supply decisions: Evidence from Europe», in <i>Technical report, Netspar Discussion Paper 11</i>, 2019. </p>
<p id="fn-d7e4686"><sup><a href="#fnbck-d7e4686">68</a></sup><sup></sup>  Raj Chetty, Kory Kroft, Adam Looney, «Salience and taxation: Theory and evidence», in <i>American economic review</i>, 2009, volume 99, numero 4, pagg. 1145–1177.</p>
<p id="fn-d7e4696"><sup><a href="#fnbck-d7e4696">69</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pag. 87.</p>
<p id="fn-d7e4710"><sup><a href="#fnbck-d7e4710">70</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pag. 88.</p>
<p id="fn-d7e4722"><sup><a href="#fnbck-d7e4722">71</a></sup><sup></sup>  Elisabeth Artmann, Nicola Fuchs-Schündeln, Giulia Giupponi, «Forward-Looking Labor Supply Responses to Changes in Pension Wealth: Evidence from Germany», in <i>IZA </i><i>Discussion</i><i> Paper</i>, n. 16132, 2023.</p>
<p id="fn-d7e4734"><sup><a href="#fnbck-d7e4734">72</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pag. 67.</p>
<p id="fn-d7e4748"><sup><a href="#fnbck-d7e4748">73</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pag. 72.</p>
<p id="fn-d7e4758"><sup><a href="#fnbck-d7e4758">74</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pag. 71. </p>
<p id="fn-d7e4772"><sup><a href="#fnbck-d7e4772">75</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pag. 83. </p>
<p id="fn-d7e4789"><sup><a href="#fnbck-d7e4789">76</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pag. 84.</p>
</div>
</div></section><div class="footnotes"><p id="fn-d7e3197"><sup><a href="#fnbck-d7e3197">59</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024.</p></div>
</div></section><section id="lvl_4/lvl_4.5/lvl_4.5.5"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.5/lvl_4.5.5">4.5.5 Ripercussioni per le assicurazioni sociali</a>
</h3>
<div class="collapseable">
<section id="lvl_4/lvl_4.5/lvl_4.5.5/lvl_4.5.5.1"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_4/lvl_4.5/lvl_4.5.5/lvl_4.5.5.1">4.5.5.1 Ripercussioni sull’AVS</a>
</h4>
<div class="collapseable">
<p class="absatzvor ">Come risulta dallo studio di Buchmann/Budliger/Unterhofer/Triolo/Bütler (2024)<sup><a href="#fn-d7e4811" id="fnbck-d7e4811">77</a></sup>, l’introduzione di un sistema di previdenza per la vecchiaia indipendente dallo stato civile avrebbe ripercussioni chiaramente negative sulle finanze dell’AVS. I singoli elementi assicurativi hanno tuttavia effetti diversi, che possono essere positivi o negativi. Inoltre, questi effetti non sono costanti, ma variano con il passare del tempo. Ciò è dovuto a fattori demografici e all’effetto scaglionato di alcuni elementi. La figura seguente illustra gli effetti sul risultato di ripartizione dell’AVS. Per motivi legati ai dati disponibili, i calcoli si basano su un’entrata in vigore ipotetica nel 2019 e sul livello dei prezzi del medesimo anno.</p>
<p class="bild "><img data-scaled-width="108" data-scaled-height="86" data-original-page-width="148" data-original-text-width="108" src="image/image5.png"></p>
<p class="absatz ">La figura illustra l’effetto chiaramente negativo della soppressione della limitazione delle rendite per coniugi. Questo effetto si produrrebbe immediatamente dopo l’entrata in vigore della riforma, dato che aumenterebbero non soltanto le nuove rendite ma anche quelle correnti. Nell’anno dell’entrata in vigore le ripercussioni sull’AVS ammonterebbero già a circa 3 miliardi di franchi. Questo effetto crescerebbe di anno in anno, poiché il numero dei beneficiari di rendita aumenterà rapidamente a causa dell’evoluzione demografica e del pensionamento della generazione del <i>baby boom</i>. Nel 2030 le maggiori uscite per l’AVS ammonterebbero a circa 3,7 miliardi di franchi e nel 2040 a circa 4,3 miliardi<sup><a href="#fn-d7e4827" id="fnbck-d7e4827">78</a></sup>. La soppressione di altri elementi assicurativi avrebbe invece un effetto positivo sulle finanze dell’AVS, tuttavia non sufficiente a compensare le perdite derivanti dalla soppressione della limitazione delle rendite per coniugi. La soppressione dell’esenzione dall’obbligo contributivo avrebbe un effetto positivo sul risultato di ripartizione dell’AVS. Nel 2030 essa genererebbe maggiori entrate per circa 246 milioni di franchi e nel 2040 per circa 247 milioni<sup><a href="#fn-d7e4837" id="fnbck-d7e4837">79</a></sup>. La soppressione della ripartizione dei redditi avrebbe un effetto esiguo, ma comunque positivo. Nel 2030 le maggior entrate ammonterebbero a circa 12 milioni di franchi e nel 2040 a circa 69 milioni<sup><a href="#fn-d7e4847" id="fnbck-d7e4847">80</a></sup>. La soppressione del supplemento di vedovanza, infine, genererebbe maggiori entrate per circa 898 milioni nel 2030 e per circa 1,4 miliardi di franchi nel 2040<sup><a href="#fn-d7e4857" id="fnbck-d7e4857">81</a></sup>. </p>
<div class="footnotes">
<p id="fn-d7e4811"><sup><a href="#fnbck-d7e4811">77</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pag. 61 segg. </p>
<p id="fn-d7e4827"><sup><a href="#fnbck-d7e4827">78</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pag. 61. Nello studio, l’orizzonte di previsione della quantificazione arriva fino al 2040. Le proiezioni oltre i dieci anni sono incerte e possono essere riviste in modo significativo.</p>
<p id="fn-d7e4837"><sup><a href="#fnbck-d7e4837">79</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pag. 61. Nello studio, l’orizzonte di previsione della quantificazione arriva fino al 2040. Le proiezioni oltre i dieci anni sono incerte e possono essere riviste in modo significativo.</p>
<p id="fn-d7e4847"><sup><a href="#fnbck-d7e4847">80</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pag. 61. Nello studio, l’orizzonte di previsione della quantificazione arriva fino al 2040. Le proiezioni oltre i dieci anni sono incerte e possono essere riviste in modo significativo.</p>
<p id="fn-d7e4857"><sup><a href="#fnbck-d7e4857">81</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pag. 61. Nello studio, l’orizzonte di previsione della quantificazione arriva fino al 2040. Le proiezioni oltre i dieci anni sono incerte e possono essere riviste in modo significativo.</p>
</div>
</div></section><section id="lvl_4/lvl_4.5/lvl_4.5.5/lvl_4.5.5.2"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_4/lvl_4.5/lvl_4.5.5/lvl_4.5.5.2">4.5.5.2 Ripercussioni sull’AI</a>
</h4>
<div class="collapseable"><p class="absatzvor ">Un sistema di previdenza per la vecchiaia indipendente dallo stato civile avrebbe ripercussioni anche sull’AI. Poiché l’AVS e l’AI sono considerate come un’unica assicurazione, la soppressione della limitazione delle rendite per coniugi, della ripartizione dei redditi e dell’esenzione dall’obbligo contributivo andrebbero riprese anche nell’AI.</p></div></section><section id="lvl_4/lvl_4.5/lvl_4.5.5/lvl_4.5.5.3"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_4/lvl_4.5/lvl_4.5.5/lvl_4.5.5.3">4.5.5.3 Ripercussioni sulle PC</a>
</h4>
<div class="collapseable">
<p class="absatzvor ">Anche per quanto riguarda le ripercussioni legate all’introduzione di un sistema di previdenza per la vecchiaia indipendente dallo stato civile sulle PC si può fare soltanto una stima qualitativa. Nel 2022 il 12,3 per cento delle persone in età pensionabile aveva diritto a PC. Tra le persone sposate, la quota era del 6,1 per cento. La quota delle donne beneficiarie di PC è più alta di quella degli uomini in tutte le coorti di età. Per la maggior parte delle persone sposate, il diritto alle PC non dovrebbe subire cambiamenti, poiché esso è determinato in base al reddito e alla sostanza comuni. Salvo poche eccezioni, la soppressione della ripartizione dei redditi delle persone sposate si tradurrebbe in primo luogo in una ridistribuzione tra i coniugi. In pochi casi, la soppressione della limitazione delle rendite per coniugi potrebbe comportare una riduzione delle PC o l’estinzione del diritto alle medesime, con conseguenti risparmi per le PC. </p>
<p class="absatz " msg:wcstyle02-2="loose pPr/keepLines" xmlns:msg="urn:com:c-moria:legi4ch:xslt:message">Ci si possono attendere maggiori effetti nel caso delle persone vedove o divorziate, che in seguito alla soppressione della ripartizione dei redditi e del supplemento di vedovanza disporrebbero spesso di una rendita AVS più bassa rispetto a oggi. La quota dei beneficiari di rendita vedovi o divorziati che ricevono PC dovrebbe pertanto aumentare in caso di introduzione di un sistema di previdenza per la vecchiaia indipendente dallo stato civile. Particolarmente interessate sarebbero le donne, che attualmente guadagnano in media meno degli uomini e avrebbero quindi rendite mediamente più basse in un tale sistema di previdenza. Nel complesso è probabile che i costi legati alle PC aumenterebbero<sup><a href="#fn-d7e4877" id="fnbck-d7e4877">82</a></sup>.</p>
<div class="footnotes"><p id="fn-d7e4877"><sup><a href="#fnbck-d7e4877">82</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pag. 80. </p></div>
</div></section>
</div></section><section id="lvl_4/lvl_4.5/lvl_4.5.6"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.5/lvl_4.5.6">4.5.6 2° pilastro</a>
</h3>
<div class="collapseable">
<p class="absatzvor ">Nella previdenza professionale vi sono sostanzialmente tre elementi assicurativi legati allo stato civile: il conguaglio della previdenza in caso di divorzio, le prestazioni per superstiti e la relativa aliquota di conversione. Nella sua analisi della previdenza professionale, lo studio di Demografik<sup><a href="#fn-d7e4891" id="fnbck-d7e4891">83</a></sup> si è limitato a un esame a livello individuale. Un esame al livello dell’assicurazione non produrrebbe alcun valore aggiunto, considerata la complessità della previdenza professionale, ovvero date le possibilità quasi infinite per quanto riguarda il livello delle prestazioni nella previdenza sovraobbligatoria.</p>
<p class="absatzvor-kurs man-font-style-italic man-text-align-left ">Conguaglio della previdenza in caso di divorzio</p>
<p class="absatz ">In base al diritto vigente, in caso di divorzio o di scioglimento dell’unione domestica registrata le pretese di previdenza professionale acquisite durante il matrimonio o l’unione domestica registrata vengono ripartite tra i coniugi. In un sistema di previdenza per la vecchiaia indipendente dallo stato civile, una tale regolamentazione verrebbe meno.</p>
<p class="absatz ">La soppressione del conguaglio della previdenza in caso di divorzio determinerebbe, in generale, una rendita più elevata per il coniuge che durante il matrimonio è riuscito ad accumulare un avere maggiore nella previdenza professionale e una rendita più bassa per il coniuge che nello stesso periodo ha potuto accumulare un avere meno consistente. A causa dei compiti educativi e del lavoro a tempo parziale, le donne dispongono spesso di un avere della previdenza professionale più basso rispetto agli uomini. Logicamente, lo studio ha quindi mostrato che la soppressione del conguaglio della previdenza in caso di divorzio determinerebbe in media rendite più elevate per gli uomini divorziati, a scapito delle donne divorziate<sup><a href="#fn-d7e4907" id="fnbck-d7e4907">84</a></sup>. A seconda del tipo di economia domestica, le variazioni potrebbero essere sostanziali. Per quanto riguarda il tipo di economia domestica più frequente, gli autori dello studio stimano che l’aumento (rispettivamente la riduzione) della rendita ammonterebbe in media a 787 franchi al mese<sup><a href="#fn-d7e4917" id="fnbck-d7e4917">85</a></sup>.</p>
<p class="absatzvor-kurs man-font-style-italic man-text-align-left ">Prestazioni per superstiti e aliquota di conversione</p>
<p class="absatz ">In base al diritto vigente, il coniuge superstite ha diritto a una rendita vedovile se alla morte del coniuge deve provvedere al mantenimento di almeno un figlio oppure ha compiuto i 45 anni e il matrimonio è durato almeno cinque anni. Il coniuge superstite che non adempie nessuna di queste condizioni ha diritto a un’indennità unica pari a tre rendite annuali. L’unione domestica registrata è equiparata al matrimonio. I regolamenti delle casse pensioni prevedono spesso disposizioni meno restrittive di quelle legali, che rinunciano a determinate condizioni, quali per esempio la durata del matrimonio, l’età o l’obbligo di mantenimento dei figli. In un sistema di previdenza per la vecchiaia indipendente dallo stato civile, la regolamentazione legale verrebbe abrogata nel regime obbligatorio.</p>
<p class="absatz ">Il regime obbligatorio LPP prevede un’aspettativa di una rendita per coniuge superstite pari al 60 per cento della rendita di vecchiaia, che si ripercuote sull’aliquota di conversione delle rendite. Secondo lo studio di Demografik<sup><a href="#fn-d7e4933" id="fnbck-d7e4933">86</a></sup>, questa componente di rischio corrisponde a 0,5 punti percentuali (0,11 per le donne e 0,67 per gli uomini) e si fonda sulle basi attuariali LPP 2020. Per poter stimare l’effetto sulle rendite, lo studio di Buchmann/Budliger/Unterhofer/Triolo/Bütler (2024)<sup><a href="#fn-d7e4943" id="fnbck-d7e4943">87</a></sup> parte dal presupposto che la soppressione delle prestazioni per superstiti avrebbe un effetto positivo e proporzionale sull’aliquota di conversione. Nella prassi previdenziale, tuttavia, difficilmente si registrerebbe un tale effetto. È più probabile che proprio le casse che offrono prestazioni vicine a quelle minime LPP utilizzino le risorse liberate dalla soppressione delle prestazioni per superstiti per coprire le perdite dovute alla conversione in rendita. Per il resto, le casse pensioni sarebbero libere di continuare a proporre nel loro regolamento un’offerta di prestazioni per superstiti nel regime sovraobbligatorio. Per motivi legati al modello, l’effetto sulle rendite è quindi fortemente sovrastimato.</p>
<p class="absatz ">Anche per quanto riguarda la soppressione delle prestazioni per superstiti, a essere maggiormente penalizzate sarebbero le donne (sposate o vedove), dato che i loro averi della previdenza professionale sono in media più bassi rispetto a quelli degli uomini. Nel tipo di economia domestica più frequente, la perdita mensile media è stimata a 1300 franchi<sup><a href="#fn-d7e4955" id="fnbck-d7e4955">88</a></sup>. L’effetto sarebbe dunque ancora maggiore di quello prodotto dalla soppressione del conguaglio della previdenza in caso di divorzio.</p>
<p class="absatzvor-kurs man-font-style-italic man-text-align-left ">Conclusione</p>
<p class="absatz ">La soppressione delle componenti assicurative legate allo stato civile nella previdenza professionale potrebbe causare aumenti e riduzioni sostanziali delle rendite. In generale, la soppressione del conguaglio della previdenza in caso di divorzio avvantaggerebbe il coniuge con il reddito più elevato e penalizzerebbe quello con il reddito più basso. Gli aumenti e le riduzioni a livello individuale si compenserebbero. La soppressione delle prestazioni per superstiti andrebbe in generale a vantaggio delle persone non sposate e dei beneficiari non vedovi di una rendita della previdenza professionale, mentre le persone vedove il cui coniuge beneficiava di una rendita di vecchiaia subirebbero perdite. In questo caso gli aumenti e le riduzioni a livello individuale si compenserebbero soltanto in teoria attraverso un aumento proporzionale dell’aliquota di conversione. Nella pratica, tuttavia, gli istituti di previdenza utilizzerebbero probabilmente le risorse liberate dalla soppressione delle prestazioni per superstiti per coprire le perdite dovute alla conversione in rendita, ragion per cui questo effetto è sovrastimato nello studio. Inoltre, le casse pensioni sarebbero libere di continuare a offrire componenti legate allo stato civile nel regime sovraobbligatorio.</p>
<div class="footnotes">
<p id="fn-d7e4891"><sup><a href="#fnbck-d7e4891">83</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pag. 3. </p>
<p id="fn-d7e4907"><sup><a href="#fnbck-d7e4907">84</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pag. 43 segg. </p>
<p id="fn-d7e4917"><sup><a href="#fnbck-d7e4917">85</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pagg. 43 e 47 segg. </p>
<p id="fn-d7e4933"><sup><a href="#fnbck-d7e4933">86</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pag. 3.</p>
<p id="fn-d7e4943"><sup><a href="#fnbck-d7e4943">87</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024.</p>
<p id="fn-d7e4955"><sup><a href="#fnbck-d7e4955">88</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024, pag. 42. </p>
</div>
</div></section>
</div></section><section id="lvl_4/lvl_4.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.6">4.6 Vari limiti massimi e relative ripercussioni</a>
</h2>
<div class="collapseable">
<p class="absatzvor ">Attualmente la somma delle due rendite per coniugi è limitata al 150 per cento dell’importo massimo della rendita di vecchiaia. Quale eventuale controprogetto indiretto, il Consiglio federale ha vagliato un aumento del limite massimo al 170 per cento. Di seguito sono illustrate le ripercussioni degli altri limiti massimi possibili. </p>
<p class="absatz ">La tabella 16 fornisce una panoramica delle ripercussioni finanziarie nel 2030 di un aumento del limite massimo a varie percentuali (dal 160 % fino alla soppressione completa della limitazione, accompagnata dalla soppressione dell’esenzione dall’obbligo contributivo). La tabella 17 illustra le ripercussioni finanziarie nel 2035. Va inoltre tenuto presente che la quota del contributo federale, attualmente pari al 20,2 per cento delle uscite annue dell’AVS, dovrebbe essere ridotta nell’ambito del finanziamento della 13a rendita di vecchiaia. </p>
<p class="man-template-tab-krpr-r-kurs man-font-style-italic ">Tabella 16</p>
<p class="man-template-tab-untertit ">Stima delle ripercussioni finanziarie di un aumento del limite massimo della somma delle due rendite per coniugi nel 2030, per le rendite nuove e quelle correnti</p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf ">Limiti massimi</p>
				</th>
				<th class=" man-text-align-left ">
					
					<p class="man-template-tab-kpf ">Uscite supplementari</p>
				</th>
				<th class=" man-text-align-left ">
					
					<p class="man-template-tab-kpf ">Entrate supplementari</p>
					<p class="man-template-tab-kpf ">Soppressione esenzione <br>obbligo contributivo</p>
				</th>
				<th class=" man-text-align-left ">
					
					<p class="man-template-tab-kpf ">Fabbisogno finanziario <br>per l’AVS</p>
				</th>
				<th class=" man-text-align-left ">
					
					<p class="man-template-tab-kpf ">Contributo della Confederazione</p>
					<p class="man-template-tab-kpf ">(20,2 % delle uscite annue dell’AVS)</p>
				</th>
			</tr>
			<tr>
				
				
				<td>
					
					<p class="man-template-tab-krpr ">Nessuno</p>
				</td>
				<td>
					
					<p class="man-template-tab-krpr ">fr. 3843 mio.</p>
				</td>
				<td>
					
					<p class="man-template-tab-krpr ">fr. 214 mio.</p>
				</td>
				<td>
					
					<p class="man-template-tab-krpr ">fr. 2852 mio.</p>
				</td>
				<td>
					
					<p class="man-template-tab-krpr ">fr. 776 mio.</p>
				</td>
			</tr>
			<tr>
				
				
				<td>
					
					<p class="man-template-tab-krpr ">190 %</p>
				</td>
				<td>
					
					<p class="man-template-tab-krpr ">fr. 3597 mio.</p>
				</td>
				<td>
					
					<p class="man-template-tab-krpr ">fr. 214 mio.</p>
				</td>
				<td>
					
					<p class="man-template-tab-krpr ">fr. 2656 mio.</p>
				</td>
				<td>
					
					<p class="man-template-tab-krpr ">fr. 727 mio.</p>
				</td>
			</tr>
			<tr>
				
				
				<td>
					
					<p class="man-template-tab-krpr ">180 %</p>
				</td>
				<td>
					
					<p class="man-template-tab-krpr ">fr. 3154 mio.</p>
				</td>
				<td>
					
					<p class="man-template-tab-krpr ">fr. 214 mio.</p>
				</td>
				<td>
					
					<p class="man-template-tab-krpr ">fr. 2302 mio.</p>
				</td>
				<td>
					
					<p class="man-template-tab-krpr ">fr. 637 mio.</p>
				</td>
			</tr>
			<tr>
				
				
				<td>
					
					<p class="man-template-tab-krpr ">170 %</p>
				</td>
				<td>
					
					<p class="man-template-tab-krpr ">fr. 2449 mio.</p>
				</td>
				<td>
					
					<p class="man-template-tab-krpr ">fr. 214 mio.</p>
				</td>
				<td>
					
					<p class="man-template-tab-krpr ">fr. 1740 mio.</p>
				</td>
				<td>
					
					<p class="man-template-tab-krpr ">fr. 495 mio.</p>
				</td>
			</tr>
			<tr>
				
				
				<td>
					
					<p class="man-template-tab-krpr ">160 %</p>
				</td>
				<td>
					
					<p class="man-template-tab-krpr ">fr. 1388 mio.</p>
				</td>
				<td>
					
					<p class="man-template-tab-krpr ">fr. 214 mio.</p>
				</td>
				<td>
					
					<p class="man-template-tab-krpr ">fr. 893 mio.</p>
				</td>
				<td>
					
					<p class="man-template-tab-krpr ">fr. 280 mio.</p>
				</td>
			</tr>
			<tr>
				
				
				<td>
					
					<p class="man-template-tab-krpr ">150 %</p>
				</td>
				<td>
					
					<p class="man-template-tab-krpr ">–</p>
				</td>
				<td>
					
					<p class="man-template-tab-krpr ">–</p>
				</td>
				<td>
					
					<p class="man-template-tab-krpr ">–</p>
				</td>
				<td>
					
					<p class="man-template-tab-krpr ">–</p>
				</td>
			</tr>
		</table></div>
<p class="man-template-tab-krpr-r-kurs man-font-style-italic ">Tabella 17</p>
<p class="man-template-tab-untertit ">Stima delle ripercussioni finanziarie di un aumento del limite massimo della somma delle due rendite per coniugi nel 2035, per le rendite nuove e quelle correnti</p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf ">Limiti massimi</p>
				</th>
				<th class=" man-text-align-left ">
					
					<p class="man-template-tab-kpf ">Uscite supplementari</p>
				</th>
				<th class=" man-text-align-left ">
					
					<p class="man-template-tab-kpf ">Entrate supplementari</p>
					<p class="man-template-tab-kpf ">Soppressione esenzione <br>obbligo contributivo</p>
				</th>
				<th class=" man-text-align-left ">
					
					<p class="man-template-tab-kpf ">Fabbisogno finanziario <br>per l’AVS</p>
				</th>
				<th class=" man-text-align-left ">
					
					<p class="man-template-tab-kpf ">Contributo della Confederazione</p>
					<p class="man-template-tab-kpf ">(20,2 % delle uscite annue dell’AVS)</p>
				</th>
			</tr>
			<tr>
				
				
				<td>
					
					<p class="man-template-tab-krpr ">Nessuno</p>
				</td>
				<td>
					
					<p class="man-template-tab-krpr ">fr. 4310 mio.</p>
				</td>
				<td>
					
					<p class="man-template-tab-krpr ">fr. 220 mio.</p>
				</td>
				<td>
					
					<p class="man-template-tab-krpr ">fr. 3220 mio.</p>
				</td>
				<td>
					
					<p class="man-template-tab-krpr ">fr. 870 mio.</p>
				</td>
			</tr>
			<tr>
				
				
				<td>
					
					<p class="man-template-tab-krpr ">190 %</p>
				</td>
				<td>
					
					<p class="man-template-tab-krpr ">fr. 4030 mio.</p>
				</td>
				<td>
					
					<p class="man-template-tab-krpr ">fr. 220 mio.</p>
				</td>
				<td>
					
					<p class="man-template-tab-krpr ">fr. 3000 mio.</p>
				</td>
				<td>
					
					<p class="man-template-tab-krpr ">fr. 810 mio.</p>
				</td>
			</tr>
			<tr>
				
				
				<td>
					
					<p class="man-template-tab-krpr ">180 %</p>
				</td>
				<td>
					
					<p class="man-template-tab-krpr ">fr. 3540 mio.</p>
				</td>
				<td>
					
					<p class="man-template-tab-krpr ">fr. 220 mio.</p>
				</td>
				<td>
					
					<p class="man-template-tab-krpr ">fr. 2600 mio.</p>
				</td>
				<td>
					
					<p class="man-template-tab-krpr ">fr. 720 mio.</p>
				</td>
			</tr>
			<tr>
				
				
				<td>
					
					<p class="man-template-tab-krpr ">170 %</p>
				</td>
				<td>
					
					<p class="man-template-tab-krpr ">fr. 2750 mio.</p>
				</td>
				<td>
					
					<p class="man-template-tab-krpr ">fr. 220 mio.</p>
				</td>
				<td>
					
					<p class="man-template-tab-krpr ">fr. 1970 mio.</p>
				</td>
				<td>
					
					<p class="man-template-tab-krpr ">fr. 560 mio.</p>
				</td>
			</tr>
			<tr>
				
				
				<td>
					
					<p class="man-template-tab-krpr ">160 %</p>
				</td>
				<td>
					
					<p class="man-template-tab-krpr ">fr. 1560 mio.</p>
				</td>
				<td>
					
					<p class="man-template-tab-krpr ">fr. 220 mio.</p>
				</td>
				<td>
					
					<p class="man-template-tab-krpr ">fr. 1020 mio.</p>
				</td>
				<td>
					
					<p class="man-template-tab-krpr ">fr. 320 mio.</p>
				</td>
			</tr>
			<tr>
				
				
				<td>
					
					<p class="man-template-tab-krpr ">150 %</p>
				</td>
				<td>
					
					<p class="man-template-tab-krpr ">–</p>
				</td>
				<td>
					
					<p class="man-template-tab-krpr ">–</p>
				</td>
				<td>
					
					<p class="man-template-tab-krpr ">–</p>
				</td>
				<td>
					
					<p class="man-template-tab-krpr ">–</p>
				</td>
			</tr>
		</table></div>
<p class="absatz ">La tabella 18 mostra le ripercussioni che un aumento del limite massimo della somma delle due rendite per coniugi avrebbe sulla somma massima delle due rendite AVS e sull’importo del reddito annuo medio determinante complessivo, nel 2030. </p>
<p class="man-template-tab-krpr-r-kurs man-font-style-italic ">Tabella 18</p>
<p class="man-template-tab-untertit ">Stima delle ripercussioni di un aumento del limite massimo della somma delle due rendite per coniugi nel 2030, per le rendite nuove e quelle correnti</p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf ">Limiti massimi</p>
				</th>
				<th class=" man-text-align-left ">
					
					<p class="man-template-tab-kpf ">Somma massima (in fr.) delle due rendite mensili <br>di una coppia di coniugi (scala 44)</p>
				</th>
				<th class=" man-text-align-left ">
					
					<p class="man-template-tab-kpf ">Reddito annuo medio (in fr.) nel periodo <br>di contribuzione dei coniugi </p>
				</th>
			</tr>
			<tr>
				
				
				<td>
					
					<p class="man-template-tab-krpr ">Nessuno</p>
				</td>
				<td>
					
					<p class="man-template-tab-krpr ">5300</p>
				</td>
				<td>
					
					<p class="man-template-tab-krpr ">190 800</p>
				</td>
			</tr>
			<tr>
				
				
				<td>
					
					<p class="man-template-tab-krpr ">190 %</p>
				</td>
				<td>
					
					<p class="man-template-tab-krpr ">5035</p>
				</td>
				<td>
					
					<p class="man-template-tab-krpr ">172 250</p>
				</td>
			</tr>
			<tr>
				
				
				<td>
					
					<p class="man-template-tab-krpr ">180 %</p>
				</td>
				<td>
					
					<p class="man-template-tab-krpr ">4770</p>
				</td>
				<td>
					
					<p class="man-template-tab-krpr ">151 050</p>
				</td>
			</tr>
			<tr>
				
				
				<td>
					
					<p class="man-template-tab-krpr ">170 %</p>
				</td>
				<td>
					
					<p class="man-template-tab-krpr ">4505</p>
				</td>
				<td>
					
					<p class="man-template-tab-krpr ">132 500</p>
				</td>
			</tr>
			<tr>
				
				
				<td>
					
					<p class="man-template-tab-krpr ">160 %</p>
				</td>
				<td>
					
					<p class="man-template-tab-krpr ">4240</p>
				</td>
				<td>
					
					<p class="man-template-tab-krpr ">111 300</p>
				</td>
			</tr>
			<tr>
				
				
				<td>
					
					<p class="man-template-tab-krpr ">150 %</p>
				</td>
				<td>
					
					<p class="man-template-tab-krpr ">3975</p>
				</td>
				<td>
					
					<p class="man-template-tab-krpr ">  95 400</p>
				</td>
			</tr>
		</table></div>
<p class="absatz ">Più è alto il limite massimo, maggiori saranno i miglioramenti per i redditi più elevati, ma nel contempo anche i costi derivanti dalla riforma.</p>
<p class="absatz ">Un aumento del limite massimo al 160 per cento della rendita massima farebbe passare da 95 400 a 111 300 franchi il limite di reddito a partire dal quale, nel 2030, le rendite di una coppia di coniugi sarebbero soggette a limitazione. Con questo aumento, le rendite di 163 000 persone (circa 81 000 coppie di coniugi) non sarebbero più soggette a limitazione. Questa cifra corrisponde al 19 per cento delle coppie di coniugi le cui rendite sono attualmente limitate. </p>
<p class="absatz ">Un aumento del limite massimo al 180 per cento della rendita massima accrescerebbe a 151 050 franchi il limite di reddito a partire dal quale, nel 2030, le rendite di una coppia di coniugi sarebbero soggette a limitazione. Con questo aumento, le rendite di 550 000 persone (circa 275 000 coppie di coniugi) non sarebbero più soggette a limitazione. Questa cifra corrisponde al 64 per cento delle coppie di coniugi le cui rendite sono attualmente limitate. </p>
<p class="absatz ">Un aumento del limite massimo al 190 per cento della rendita massima porterebbe a 172 250 franchi il limite di reddito a partire dal quale, nel 2030, le rendite di una coppia di coniugi sarebbero soggette a limitazione. Con questo aumento, le rendite di 671 000 persone (circa 335 000 coppie di coniugi) non sarebbero più soggette a limitazione. Questa cifra corrisponde al 78 per cento delle coppie di coniugi le cui rendite sono attualmente limitate. </p>
<p class="absatz ">Se il limite massimo fosse innalzato soltanto per le nuove rendite e l’esenzione dall’obbligo contributivo soppressa, le ripercussioni finanziarie per l’AVS sarebbero le seguenti (v. tabella 19 per il 2030 e tabella 20 per il 2035).</p>
<p class="man-template-tab-krpr-r-kurs man-font-style-italic ">Tabella 19</p>
<p class="man-template-tab-untertit ">Stima delle ripercussioni finanziarie di un aumento del limite massimo della somma delle due rendite per coniugi nel 2030, soltanto per le nuove rendite</p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf ">Limiti massimi</p>
				</th>
				<th class=" man-text-align-left ">
					
					<p class="man-template-tab-kpf ">Uscite supplementari</p>
				</th>
				<th class=" man-text-align-left ">
					
					<p class="man-template-tab-kpf ">Entrate supplementari</p>
					<p class="man-template-tab-kpf ">Soppressione esenzione <br>obbligo contributivo</p>
				</th>
				<th class=" man-text-align-left ">
					
					<p class="man-template-tab-kpf ">Fabbisogno finanziario <br>per l’AVS</p>
				</th>
				<th class=" man-text-align-left ">
					
					<p class="man-template-tab-kpf ">Contributo della Confederazione</p>
					<p class="man-template-tab-kpf ">(20,2 % delle uscite annue dell’AVS)</p>
				</th>
			</tr>
			<tr>
				
				
				<td>
					
					<p class="man-template-tab-krpr ">Nessuno</p>
				</td>
				<td>
					
					<p class="man-template-tab-krpr ">fr. 334 mio.</p>
				</td>
				<td>
					
					<p class="man-template-tab-krpr ">fr. 214 mio.</p>
				</td>
				<td>
					
					<p class="man-template-tab-krpr ">fr. 52 mio.</p>
				</td>
				<td>
					
					<p class="man-template-tab-krpr ">fr. 67 mio.</p>
				</td>
			</tr>
			<tr>
				
				
				<td>
					
					<p class="man-template-tab-krpr ">190 %</p>
				</td>
				<td>
					
					<p class="man-template-tab-krpr ">fr. 314 mio.</p>
				</td>
				<td>
					
					<p class="man-template-tab-krpr ">fr. 214 mio.</p>
				</td>
				<td>
					
					<p class="man-template-tab-krpr ">fr. 36 mio.</p>
				</td>
				<td>
					
					<p class="man-template-tab-krpr ">fr. 63 mio.</p>
				</td>
			</tr>
			<tr>
				
				
				<td>
					
					<p class="man-template-tab-krpr ">180 %</p>
				</td>
				<td>
					
					<p class="man-template-tab-krpr ">fr. 278 mio.</p>
				</td>
				<td>
					
					<p class="man-template-tab-krpr ">fr. 214 mio.</p>
				</td>
				<td>
					
					<p class="man-template-tab-krpr ">fr. 7 mio.</p>
				</td>
				<td>
					
					<p class="man-template-tab-krpr ">fr. 56 mio.</p>
				</td>
			</tr>
			<tr>
				
				
				<td>
					
					<p class="man-template-tab-krpr ">170 %</p>
				</td>
				<td>
					
					<p class="man-template-tab-krpr ">fr. 217 mio.</p>
				</td>
				<td>
					
					<p class="man-template-tab-krpr ">fr. 214 mio.</p>
				</td>
				<td>
					
					<p class="man-template-tab-krpr ">fr. –41 mio.</p>
				</td>
				<td>
					
					<p class="man-template-tab-krpr ">fr. 44 mio.</p>
				</td>
			</tr>
			<tr>
				
				
				<td>
					
					<p class="man-template-tab-krpr ">160 %</p>
				</td>
				<td>
					
					<p class="man-template-tab-krpr ">fr. 124 mio.</p>
				</td>
				<td>
					
					<p class="man-template-tab-krpr ">fr. 214 mio.</p>
				</td>
				<td>
					
					<p class="man-template-tab-krpr ">fr. –115 mio.</p>
				</td>
				<td>
					
					<p class="man-template-tab-krpr ">fr. 25 mio.</p>
				</td>
			</tr>
		</table></div>
<p class="man-template-tab-krpr-r-kurs man-font-style-italic ">Tabella 20</p>
<p class="man-template-tab-untertit ">Stima delle ripercussioni finanziarie di un aumento del limite massimo della somma delle due rendite per coniugi nel 2035, soltanto per le nuove rendite</p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf ">Limiti massimi</p>
				</th>
				<th class=" man-text-align-left ">
					
					<p class="man-template-tab-kpf ">Uscite supplementari</p>
				</th>
				<th class=" man-text-align-left ">
					
					<p class="man-template-tab-kpf ">Entrate supplementari</p>
					<p class="man-template-tab-kpf ">Soppressione esenzione <br>obbligo contributivo</p>
				</th>
				<th class=" man-text-align-left ">
					
					<p class="man-template-tab-kpf ">Fabbisogno finanziario <br>per l’AVS</p>
				</th>
				<th class=" man-text-align-left ">
					
					<p class="man-template-tab-kpf ">Contributo della Confederazione</p>
					<p class="man-template-tab-kpf ">(20,2 % delle uscite annue dell’AVS)</p>
				</th>
			</tr>
			<tr>
				
				
				<td>
					
					<p class="man-template-tab-krpr ">Nessuno</p>
				</td>
				<td>
					
					<p class="man-template-tab-krpr ">fr. 1610 mio.</p>
				</td>
				<td>
					
					<p class="man-template-tab-krpr ">fr. 220 mio.</p>
				</td>
				<td>
					
					<p class="man-template-tab-krpr ">fr. 1060 mio.</p>
				</td>
				<td>
					
					<p class="man-template-tab-krpr ">fr. 330 mio.</p>
				</td>
			</tr>
			<tr>
				
				
				<td>
					
					<p class="man-template-tab-krpr ">190 %</p>
				</td>
				<td>
					
					<p class="man-template-tab-krpr ">fr. 1510 mio.</p>
				</td>
				<td>
					
					<p class="man-template-tab-krpr ">fr. 220 mio.</p>
				</td>
				<td>
					
					<p class="man-template-tab-krpr ">fr. 980 mio.</p>
				</td>
				<td>
					
					<p class="man-template-tab-krpr ">fr. 310 mio.</p>
				</td>
			</tr>
			<tr>
				
				
				<td>
					
					<p class="man-template-tab-krpr ">180 %</p>
				</td>
				<td>
					
					<p class="man-template-tab-krpr ">fr. 1330 mio.</p>
				</td>
				<td>
					
					<p class="man-template-tab-krpr ">fr. 220 mio.</p>
				</td>
				<td>
					
					<p class="man-template-tab-krpr ">fr. 840 mio.</p>
				</td>
				<td>
					
					<p class="man-template-tab-krpr ">fr. 270 mio.</p>
				</td>
			</tr>
			<tr>
				
				
				<td>
					
					<p class="man-template-tab-krpr ">170 %</p>
				</td>
				<td>
					
					<p class="man-template-tab-krpr ">fr. 1040 mio.</p>
				</td>
				<td>
					
					<p class="man-template-tab-krpr ">fr. 220 mio.</p>
				</td>
				<td>
					
					<p class="man-template-tab-krpr ">fr. 610 mio.</p>
				</td>
				<td>
					
					<p class="man-template-tab-krpr ">fr. 210 mio.</p>
				</td>
			</tr>
			<tr>
				
				
				<td>
					
					<p class="man-template-tab-krpr ">160 %</p>
				</td>
				<td>
					
					<p class="man-template-tab-krpr ">fr. 590 mio.</p>
				</td>
				<td>
					
					<p class="man-template-tab-krpr ">fr. 220 mio.</p>
				</td>
				<td>
					
					<p class="man-template-tab-krpr ">fr. 250 mio.</p>
				</td>
				<td>
					
					<p class="man-template-tab-krpr ">fr. 120 mio.</p>
				</td>
			</tr>
		</table></div>
</div></section><section id="lvl_4/lvl_4.7"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.7">4.7 Compatibilità con gli impegni internazionali della Svizzera</a>
</h2>
<div class="collapseable">
<section id="lvl_4/lvl_4.7/lvl_4.7.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.7/lvl_4.7.1">4.7.1 Strumenti delle Nazioni Unite</a>
</h3>
<div class="collapseable">
<p class="absatzvor ">Il Patto internazionale del 16 dicembre 1966<sup><a href="#fn-d7e6084" id="fnbck-d7e6084">89</a></sup> relativo ai diritti economici, sociali e culturali (Patto I) è entrato in vigore per la Svizzera il 18 settembre 1992. All’articolo 9 prevede il diritto di ogni individuo alla sicurezza sociale, comprese le assicurazioni sociali.</p>
<div class="footnotes"><p id="fn-d7e6084"><sup><a href="#fnbck-d7e6084">89</a></sup><sup></sup> <a href="https://fedlex.data.admin.ch/eli/cc/1993/725_725_725" target="_blank">RS <b>0.103.1</b></a></p></div>
</div></section><section id="lvl_4/lvl_4.7/lvl_4.7.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.7/lvl_4.7.2">4.7.2 Strumenti dell’Organizzazione internazionale del lavoro</a>
</h3>
<div class="collapseable">
<p class="absatzvor ">La Convenzione n. 128 del 29 giugno 1967<sup><a href="#fn-d7e6099" id="fnbck-d7e6099">90</a></sup> concernente le prestazioni per l’invalidità, la vecchiaia e i superstiti è stata ratificata dalla Svizzera il 13 settembre 1977. Per questi tre rischi la Convenzione definisce l’evento coperto, stabilisce la cerchia degli aventi diritto, le condizioni che danno diritto alle prestazioni, il livello minimo nonché la durata delle prestazioni. La parte V (Calcolo dei pagamenti periodici) prevede inoltre che l’importo dei pagamenti periodici in corso sia riveduto non appena insorgano mutamenti sensibili del livello generale dei guadagni o mutamenti sensibili del costo della vita (art. 29 par. 1).</p>
<div class="footnotes"><p id="fn-d7e6099"><sup><a href="#fnbck-d7e6099">90</a></sup><sup></sup> <a href="https://fedlex.data.admin.ch/eli/cc/1978/1493_1493_1493" target="_blank">RS <b>0.831.105</b></a></p></div>
</div></section><section id="lvl_4/lvl_4.7/lvl_4.7.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.7/lvl_4.7.3">4.7.3 Strumenti del Consiglio d’Europa</a>
</h3>
<div class="collapseable">
<p class="absatzvor ">Il Codice europeo di sicurezza sociale del 16 aprile 1964<sup><a href="#fn-d7e6114" id="fnbck-d7e6114">91</a></sup> è stato ratificato dalla Svizzera il 16 settembre 1977. La Svizzera ha adottato segnatamente le parti V, IX e X, che riguardano rispettivamente le prestazioni di vecchiaia, quelle d’invalidità e quelle per superstiti. Queste parti definiscono gli eventi coperti e stabiliscono la cerchia degli aventi diritto, le condizioni che danno diritto alle prestazioni, il livello minimo nonché la durata delle prestazioni. La parte XI del Codice (Calcolo dei pagamenti periodici) prevede inoltre che l’ammontare dei pagamenti periodici in corso sia riveduto non appena si verificano sensibili variazioni del livello generale dei guadagni che risultino da sensibili variazioni del costo della vita (art. 65 par. 10). Per quanto attiene al finanziamento dei sistemi di sicurezza sociale, la parte XII del Codice (Disposizioni comuni) impone agli Stati contraenti di accertarsi, se del caso, che gli studi e i calcoli attuariali necessari, relativi all’equilibrio finanziario, siano redatti prima di ogni modifica delle prestazioni, del tasso dei contributi o delle imposte destinate alla copertura delle eventualità in questione (art. 70 par. 3).</p>
<div class="footnotes"><p id="fn-d7e6114"><sup><a href="#fnbck-d7e6114">91</a></sup><sup></sup> <a href="https://fedlex.data.admin.ch/eli/cc/1978/1518_1518_1518" target="_blank">RS <b>0.831.104</b></a></p></div>
</div></section><section id="lvl_4/lvl_4.7/lvl_4.7.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.7/lvl_4.7.4">4.7.4 Accordo tra la Svizzera e l’Unione europea sulla libera circolazione delle persone e Convenzione istitutiva dell’Associazione europea di libero scambio</a>
</h3>
<div class="collapseable">
<p class="absatzvor ">L’Unione europea (UE) ha definito norme per il coordinamento dei sistemi nazionali di sicurezza sociale allo scopo di agevolare la libera circolazione delle persone. La Svizzera partecipa a questo sistema di coordinamento dall’entrata in vigore, il 1° giugno 2002, dell’Accordo del 21 giugno 1999<sup><a href="#fn-d7e6129" id="fnbck-d7e6129">92</a></sup> tra la Confederazione Svizzera, da una parte, e la Comunità europea ed i suoi Stati membri, dall’altra, sulla libera circolazione delle persone (ALC). Il diritto dell’UE non prevede un’armonizzazione dei sistemi nazionali di sicurezza sociale. Gli Stati membri dell’UE possono definire autonomamente l’impostazione specifica dei loro sistemi, tenendo conto dei principi di coordinamento previsti dal diritto dell’UE menzionati qui di seguito. In virtù della Convenzione del 4 gennaio 1960<sup><a href="#fn-d7e6140" id="fnbck-d7e6140">93</a></sup> istitutiva dell’Associazione europea di libero scambio (AELS), questo vale anche nelle relazioni tra la Svizzera e gli altri Stati membri dell’AELS.</p>
<p class="absatz ">In virtù dell’ALC e della Convenzione AELS, la Svizzera applica il regolamento (CE) n. 883/2004<sup><a href="#fn-d7e6153" id="fnbck-d7e6153">94</a></sup> e il regolamento (CE) n. 987/2009<sup><a href="#fn-d7e6165" id="fnbck-d7e6165">95</a></sup>. I due regolamenti hanno l’unico scopo di coordinare i sistemi nazionali di sicurezza sociale e si fondano sui principi di coordinamento internazionali, in particolare sulla parità di trattamento tra i cittadini nazionali e quelli delle altre parti contraenti, sul mantenimento dei diritti acquisiti e sul pagamento delle prestazioni in tutto lo spazio europeo.</p>
<div class="footnotes">
<p id="fn-d7e6129"><sup><a href="#fnbck-d7e6129">92</a></sup><sup></sup> <a href="https://fedlex.data.admin.ch/eli/cc/2002/243" target="_blank">RS <b>0.142.112.681</b></a></p>
<p id="fn-d7e6140"><sup><a href="#fnbck-d7e6140">93</a></sup><sup></sup> <a href="https://fedlex.data.admin.ch/eli/cc/1960/590_635_621" target="_blank">RS <b>0.632.31</b></a></p>
<p id="fn-d7e6153"><sup><a href="#fnbck-d7e6153">94</a></sup><sup></sup> Regolamento (CE) n. 883/2004 del Parlamento europeo e del Consiglio, del 29 aprile 2004, relativo al coordinamento dei sistemi di sicurezza sociale, GU L 166 del 30.4.2004, pag. 1, nella versione vincolante per la Svizzera (<a href="https://fedlex.data.admin.ch/eli/cc/2012/323" target="_blank">RS <b>0.831.109.268.1</b></a>).</p>
<p id="fn-d7e6165"><sup><a href="#fnbck-d7e6165">95</a></sup><sup></sup> Regolamento (CE) n. 987/2009 del Parlamento europeo e del Consiglio, del 16 settembre 2009, che stabilisce le modalità di applicazione del regolamento (CE) n. 883/2004 relativo al coordinamento dei sistemi di sicurezza sociale, GU L 284 del 30.10.2009, nella versione vincolante per la Svizzera (<a href="https://fedlex.data.admin.ch/eli/cc/2012/356" target="_blank">RS <b>0.831.109.268.11</b></a>).</p>
</div>
</div></section><section id="lvl_4/lvl_4.7/lvl_4.7.5"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.7/lvl_4.7.5">4.7.5 Conclusione: compatibilità con il diritto internazionale</a>
</h3>
<div class="collapseable">
<p class="absatzvor ">La soppressione della limitazione delle rendite AVS/AI per coniugi proposta dall’iniziativa è compatibile, in termini di risultati, con le convenzioni delle Nazioni Unite, dell’Organizzazione internazionale del lavoro e del Consiglio d’Europa ratificate dalla Svizzera, dato che questi strumenti fissano livelli minimi. L’importo attuale delle rendite, adeguato con regolarità conformemente alla normativa vigente (art. 33<sup>ter</sup> LAVS), consente già di soddisfare i requisiti posti dalla Convenzione n. 128 dell’Organizzazione internazionale del lavoro e dal Codice europeo di sicurezza sociale del Consiglio d’Europa per quanto concerne il livello delle prestazioni e l’adeguamento dei pagamenti in corso. Per quanto attiene ai calcoli di cui all’articolo 70 paragrafo 3 del Codice europeo di sicurezza sociale, si rimanda alle spiegazioni di cui al numero 4.2.</p>
<p class="absatz ">Le rendite di vecchiaia, d’invalidità e per superstiti rientrano nel campo d’applicazione materiale dei summenzionati regolamenti relativi al coordinamento dei sistemi di sicurezza sociale nell’UE, applicabili alla Svizzera in virtù dell’allegato II dell’ALC e della Convenzione AELS. La soppressione della limitazione delle rendite AVS/AI per coniugi non porrebbe alcun problema dal punto di vista del diritto di coordinamento europeo applicabile in virtù dell’ALC e della Convenzione AELS.</p>
</div></section>
</div></section>
</div></section><section id="lvl_5"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_5">5 Conclusioni</a>
</h1>
<div class="collapseable">
<p class="absatzvor " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Il Consiglio federale comprende la richiesta espressa dall’iniziativa. Dal suo punto di vista, tuttavia, prevalgono gli argomenti a favore di un respingimento dell’iniziativa.</p>
<p class="absatz ">La limitazione delle rendite per coniugi può essere percepita come iniqua, ma è oggettivamente giustificata e compatibile con il principio dell’uguaglianza giuridica. Di conseguenza, non sussiste alcuna discriminazione nei confronti delle persone non sposate. Lo svantaggio legato alla limitazione delle rendite per coniugi è compensato da diverse prestazioni e misure specifiche a favore delle persone sposate. Sopprimere soltanto lo svantaggio ma non i vantaggi attuali, come chiede l’iniziativa, andrebbe per converso a penalizzare gli assicurati non sposati. </p>
<p class="absatz ">A beneficiare dell’iniziativa sarebbero soprattutto le coppie di coniugi con una somma del reddito annuo medio determinante AVS superiore a 90 720 franchi (stato: 2025). Le persone sposate con redditi inferiori non trarrebbero praticamente alcun beneficio dalla soppressione della limitazione delle rendite per coniugi, perché già oggi spesso le loro rendite non sono soggette a limitazione. In particolare per le economie domestiche con redditi bassi e per le persone non sposate, vedove o divorziate, la soppressione della limitazione delle rendite dei coniugi non avrebbe alcun impatto significativo. </p>
<p class="absatz ">L’iniziativa comporterebbe elevate spese supplementari per l’AVS e per la Confederazione. A seconda del tipo di finanziamento adottato in caso di accettazione dell’iniziativa, potrebbe essere la generazione professionalmente attiva a dover sostenere l’onere finanziario supplementare, il che determinerebbe un aumento del costo del lavoro e una penalizzazione dei settori economici che occupano molti lavoratori. Se si optasse per un finanziamento tramite l’IVA, le spese verrebbero trasferite sulla popolazione nel suo complesso. Questo sarebbe problematico per le persone che guadagnano poco, le quali trarrebbero vantaggi scarsi o nulli dalla soppressione della limitazione delle rendite per coniugi ma dovrebbero cofinanziarla. Considerate l’accettazione della 13a rendita AVS e l’evoluzione demografica, l’AVS deve già far fronte a difficoltà finanziarie. Il margine di manovra per una soppressione della limitazione delle rendite per coniugi da cui deriverebbero ulteriori costi elevati per l’AVS è inesistente<sup><a href="#fn-d7e6195" id="fnbck-d7e6195">96</a></sup>. In particolare per una questione di equità intergenerazionale, ulteriori oneri supplementari derivanti da un aumento dei contributi salariali o dell’IVA non sarebbero opportuni né per le persone che esercitano un’attività lucrativa né per i datori di lavoro.</p>
<p class="absatz ">L’aumento del limite massimo al 170 per cento soddisferebbe parzialmente la richiesta dei promotori dell’iniziativa. Poiché le rendite delle persone sposate con un reddito più elevato sarebbero soggette a limitazione anche con un limite massimo del 170 per cento, questa misura potrebbe migliorare in particolare le rendite delle persone sposate con un reddito più basso. Pur causando ripercussioni finanziarie minori rispetto a quelle di una soppressione della limitazione, anche questa variante genererebbe costi supplementari consistenti per l’AVS. A seconda del tipo di finanziamento adottato, l’onere finanziario supplementare a carico della generazione attiva risulterebbe inoltre insostenibile.</p>
<p class="absatz ">L’altra variante esaminata prevedeva un’impostazione della previdenza per la vecchiaia del 1° pilastro indipendente dallo stato civile. Nonostante la possibilità di finanziare in parte i relativi costi tramite una compensazione interna all’AVS, sarebbe comunque necessario un finanziamento supplementare. Come mostra anche lo studio di Demografik<sup><a href="#fn-d7e6207" id="fnbck-d7e6207">97</a></sup>, a trarre vantaggio da una previdenza per la vecchiaia indipendente dallo stato civile sarebbero principalmente le persone che guadagnano di più. Per contro, le persone che guadagnano meno, spesso donne, nonché le persone vedove e quelle divorziate si ritroverebbero in una situazione finanziaria peggiore. Una tale misura dovrebbe pertanto essere oggetto di analisi nell’ambito di una riforma più ampia, come quella in fase di elaborazione secondo il mandato parlamentare, in modo da avere il margine di manovra necessario per predisporre gli adeguamenti necessari al fine di attenuare gli effetti sulla rendita delle persone con redditi modesti.</p>
<p class="absatz ">Come illustrato al numero 2.5, per la maggioranza dei nuovi beneficiari di rendita il passaggio al pensionamento non comporta rischi finanziari. Anzi, con il passaggio al pensionamento la situazione economica delle persone che vivono in economie domestiche con risorse finanziarie modeste migliora grazie alle PC. Non è dunque necessario aumentare le rendite di molte coppie di coniugi sopprimendo la limitazione delle rendite.</p>
<p class="absatz ">Con una mozione della Commissione della sicurezza sociale e della sanità del Consiglio nazionale<sup><a href="#fn-d7e6221" id="fnbck-d7e6221">98</a></sup> il Consiglio federale è stato incaricato di sottoporre al Parlamento entro il 31 dicembre 2026 un progetto di stabilizzazione delle finanze dell’AVS per il periodo 2030–2040. Un ulteriore onere supplementare per l’assicurazione sarebbe controproducente e in contraddizione con il mandato di stabilizzazione finanziaria dell’AVS. </p>
<p class="absatz ">Il Consiglio federale propone pertanto alle Camere federali di raccomandare al Popolo e ai Cantoni di respingere l’iniziativa popolare «Sì a rendite AVS eque anche per i coniugi – Basta con la discriminazione del matrimonio!» senza controprogetto diretto o indiretto. </p>
<p class="absatz "></p>
<p class="absatz "></p>
<div class="footnotes">
<p id="fn-d7e6195"><sup><a href="#fnbck-d7e6195">96</a></sup><sup></sup>  V. situazione finanziaria in allegato.</p>
<p id="fn-d7e6207"><sup><a href="#fnbck-d7e6207">97</a></sup><sup></sup>  Manuel Buchmann, Hendrik Budliger, Ulrike Unterhofer, Lisa Triolo, Monika Bütler, «Auswirkungen einer zivilstandsunabhängigen Altersvorsorge», in <i>Beiträge zur sozialen Sicherheit</i>, Berna 2024.</p>
<p id="fn-d7e6221"><sup><a href="#fnbck-d7e6221">98</a></sup><sup></sup>  Mo. CSSS-N 21.3462 Mandato per la prossima riforma dell’AVS.</p>
</div>
</div></section></main><div id="annex"><section id="annex_u1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#annex_u1">Allegato</a>
</h1>
<div class="collapseable"><section id="annex_u1/lvl_u1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#annex_u1/lvl_u1">Bilancio dell’AVS</a>
</h2>
<div class="collapseable">
<p class="bild "><img data-scaled-width="187" data-scaled-height="78" data-original-page-width="210" data-original-text-width="187" src="image/image6.png"></p>
<p class="bild "><img data-scaled-width="187" data-scaled-height="83" data-original-page-width="210" data-original-text-width="187" src="image/image7.png"></p>
<p class="bild "><img data-scaled-width="141" data-scaled-height="98" data-original-page-width="210" data-original-text-width="187" src="image/image8.png"></p>
<p class="bild "><img data-scaled-width="187" data-scaled-height="81" data-original-page-width="210" data-original-text-width="187" src="image/image9.png"></p>
<p class="bild "><img data-scaled-width="150" data-scaled-height="98" data-original-page-width="210" data-original-text-width="187" src="image/image10.png"></p>
<p class="bild "><img data-scaled-width="187" data-scaled-height="87" data-original-page-width="210" data-original-text-width="187" src="image/image11.png"></p>
<p class="bild "><img data-scaled-width="181" data-scaled-height="104" data-original-page-width="210" data-original-text-width="187" src="image/image12.png"></p>
</div></section></div></section></div>
</div></body>
</html>
