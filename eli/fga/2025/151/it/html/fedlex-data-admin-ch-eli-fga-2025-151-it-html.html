<!DOCTYPE html>
<html>
<head>
<meta http-equiv="Content-Type" content="application/xml; charset=UTF-8">
<title>input-it</title>
</head>
<body><div id="lawcontent">
<div id="preface">
<!--24.095--><p class="srnummer ">24.095</p>
<h1 class="erlasstitel botschafttitel ">Messaggio<br>concernente il decreto federale che attribuisce alla Confederazione una competenza nell’ambito del finanziamento della riparazione dei danni agli edifici in caso di terremoto</h1>
<p class="botschaftdatum ">del 13 dicembre 2024</p>
<p class="botschaftlinie "></p>
<p class="salutation ">Onorevoli presidenti e consiglieri,</p>
<p class="absatzvor ">con il presente messaggio vi sottoponiamo, per approvazione, il disegno di decreto federale che attribuisce alla Confederazione una competenza nell’ambito del finanziamento della riparazione dei danni agli edifici in caso di terremoto. </p>
<p class="absatz ">Nel contempo vi proponiamo di togliere dal ruolo il seguente intervento parlamentare:</p>
<p></p>
<div class="table layout-table"><table>
			
			
			<tr>
				
				
				<td>
					
					<p class="man-template-tab-krpr ">2021</p>
				</td>
				<td>
					
					<p class="man-template-tab-krpr ">M</p>
				</td>
				<td>
					
					<p class="man-template-tab-krpr ">20.4329</p>
				</td>
				<td>
					
					<p class="man-template-tab-krpr ">Istituzione di un’assicurazione svizzera contro i terremoti mediante un sistema di impegni eventuali<br>(S 10.3.2021, Commissione dell’ambiente, della pianificazione del territorio e dell’energia CS; N 22.9.2021)</p>
				</td>
			</tr>
		</table></div>
<p class="absatzvor ">Gradite, onorevoli presidenti e consiglieri, l’espressione della nostra alta considerazione.</p>
<p></p>
<div class="table layout-table"><table>
			
			
			<tr>
				
				<td>
					
					<p class="unterschriftenfi1 ">13 dicembre 2024</p>
				</td>
				<td>
					
					<p class="unterschriftenfi1 ">In nome del Consiglio federale svizzero:</p>
					<p class="unterschriftenfi ">La presidente della Confederazione, Viola Amherd<br>Il cancelliere della Confederazione, Viktor Rossi</p>
				</td>
			</tr>
		</table></div>
<p class="absatz "></p>
<p class="absatz "></p>
<p class="titeluebersicht man-font-weight-bold ">Compendio</p>
<p class="absatzkurs man-font-style-italic "><b>Con il presente progetto il Consiglio federale adempie il mandato conferitogli dal Parlamento nella mozione 20.4329 di rafforzare la previdenza finanziaria dei pro</b><b>prietari di edifici in caso di terremoti e di creare le basi legali necessarie. Poiché la Confederazione non ha la competenza necessaria per poter emanare una normativa su scala nazionale volta al finanziamento della riparazione dei danni provocati da un terremoto, la soluzione proposta prevede una modifica della Costituzione </b><b>fede</b><b>rale</b><b>. Prima di elaborare le disposizioni di esecuzione, il Consiglio federale intende attendere l’esito dei dibattiti parlamentari e della votazione popolare sulla modifica costituzionale proposta. Per favorire la formazione dell’opinione nel processo politico, il progetto propone possibili parametri per l’attuazione a livello di legge.</b></p>
<p class="zwischentitel man-font-weight-bold "><i>Contenuto del progetto</i></p>
<p class="absatzkurs man-font-style-italic ">Secondo la modifica costituzionale proposta, alla Confederazione è conferita la competenza di riscuotere dai proprietari di edifici un determinato contributo per il finanziamento della riparazione dei danni subiti dagli edifici in conseguenza di un terremoto. Lo strumento di finanziamento proposto non prevede pagamenti, salvo nel caso in cui si verifichino terremoti che causano danni notevoli agli edifici: in tale eventualità i proprietari di edifici in Svizzera sarebbero tenuti a versare un contributo massimo dello 0,7 per cento della somma assicurata per i rispettivi edifici, che sarà utilizzato esclusivamente per indennizzare i proprietari interessati dai danni e consentire una ricostruzione rapida. Senza questa modifica costituzionale non può essere attuata la mozione 20.4329 «Istituzione di un’assicurazione svizzera contro i terremoti mediante un sistema di impegni eventuali», depositata dalla Commissione dell’ambiente, della pianificazione del territorio e dell’energia del Consiglio degli Stati e trasmessa dal Parlamento.</p>
<p class="absatzkurs man-font-style-italic ">Sulla base delle esperienze maturate in passato e dei risultati ottenuti dalla ricerca più recente si constata l’esistenza di un rischio sismico sull’intero territorio abitato della Svizzera. Questo rischio viene influenzato da molteplici fattori diversi a livello regionale e, secondo il Servizio Sismico Svizzero (SED), è particolarmente elevato nei Cantoni di Basilea Città, Berna, Vaud, Vallese e Zurigo. Secondo i modelli di calcolo del SED, se si ripetesse un terremoto di magnitudo 6,6, come quello avvenuto a Basilea nel 1356, nella regione della Svizzera nord-occidentale si dovrebbero prevedere circa 3000 morti e danni agli edifici per circa 45 miliardi di franchi. Su scala nazionale, solo il 15 per cento circa di tutti gli edifici è assicurato contro i danni sismici. La previdenza individuale privata e gli sforzi delle assicurazioni immobiliari cantonali non hanno finora portato a un’adeguata copertura capillare dei rischi sismici. In caso di terremoto di forte intensità questa lacuna comporterebbe allo stato attuale costi elevati, tali da minacciare l’esistenza dei non assicurati come pure eventuali costi elevati per i contribuenti e un aumento del debito pubblico. Inoltre, senza una regolamentazione nazionale che disciplini il finanziamento, la ricostruzione richiederebbe tempi più lunghi. I danni causati all’infrastruttura pubblica, come le strade, sono a carico dallo Stato. Il Consiglio federale è dell’avviso che il finanziamento della riparazione dei danni subiti da edifici privati dovrebbe, invece, essere di responsabilità dei proprietari di edifici e non attingere a fondi pubblici. Con la regolamentazione proposta tali costi verranno attribuiti solidalmente a tutti i proprietari di edifici. Si vuole inoltre consentire una ricostruzione più rapida delle regioni colpite, contribuendo in tal modo a contenere il più possibile il danno economico.</p>
<p class="absatz "></p>
<p class="titelbotschaftinnen ">Messaggio</p>
</div>
<main id="maintext"><section id="lvl_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_1">1 Situazione iniziale</a>
</h1>
<div class="collapseable">
<section id="lvl_1/lvl_1.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.1">1.1 Necessità di agire e obiettivi</a>
</h2>
<div class="collapseable">
<p class="absatzvor ">La mozione 20.4329 «Istituzione di un’assicurazione svizzera contro i terremoti mediante un sistema di impegni eventuali», depositata dalla Commissione dell’ambiente, della pianificazione del territorio e dell’energia del Consiglio degli Stati (CAPTE-S), accolta il 10 marzo 2021 dal Consiglio degli Stati e il 22 settembre 2021 dal Consiglio nazionale, incarica il Consiglio federale di «prevedere le basi costituzionali e/o legali per istituire un’assicurazione svizzera contro i terremoti mediante un sistema di impegni eventuali». I proprietari di edifici devono essere obbligati a versare, in caso di terremoto che hanno causato danni, una certa percentuale limitata del valore assicurativo del loro immobile, destinata esclusivamente alla ricostruzione di edifici distrutti o danneggiati (v. anche n. 1.2).</p>
<p class="absatz ">L’introduzione di un tale sistema per il finanziamento della riparazione dei danni sismici è una misura statale attuabile nell’ambito della gestione dei terremoti come pericolo naturale. Oggi compete ai Cantoni disporre misure per la gestione dei pericoli naturali e per la prevenzione sismica. La Confederazione non ha infatti competenze costituzionali in questi due ambiti. L’introduzione di un obbligo dei proprietari di edifici per il finanziamento collettivo della riparazione dei danni agli edifici a seguito di un terremoto presuppone quindi la creazione di un’apposita base legale nella Costituzione federale (Cost.)<sup><a href="#fn-d7e107" id="fnbck-d7e107">1</a></sup> (v. anche n. 3.1).</p>
<p class="absatz ">Con il presente progetto il Consiglio federale adempie il mandato del Parlamento, attenua le ripercussioni finanziarie per i proprietari di edifici colpiti da danni connessi a un grande rischio (in particolare quelli privi di assicurazione) e contribuisce a rendere la ricostruzione più rapida dopo un terremoto.</p>
<div class="footnotes"><p id="fn-d7e107"><sup><a href="#fnbck-d7e107">1</a></sup><sup></sup>  <a href="https://fedlex.data.admin.ch/eli/cc/1999/404" target="_blank">RS <b>101</b></a></p></div>
</div></section><section id="lvl_1/lvl_1.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.2">1.2 Mozione della CAPTE-S 20.4329 «Istituzione di un’assicurazione svizzera contro i terremoti mediante un sistema di impegni eventuali»</a>
</h2>
<div class="collapseable">
<p class="absatzvor ">Con la mozione 20.4329 il Consiglio federale viene incaricato di «prevedere le basi costituzionali e/o legali per istituire un’assicurazione svizzera contro i terremoti mediante un sistema di impegni eventuali». La mozione prevede che i proprietari di edifici siano obbligati a versare in un fondo comune o un’assicurazione una determinata percentuale del valore assicurativo del loro immobile come premio unico, ma solo in caso di terremoto dannoso. Questo impegno eventuale dovrebbe essere coperto da garanzie reali mediante un’iscrizione nel registro fondiario. L’introduzione di un onere fondiario di diritto pubblico potrebbe essere sancita nel diritto civile, ad esempio nel Codice civile (CC)<sup><a href="#fn-d7e124" id="fnbck-d7e124">2</a></sup>. Secondo il testo della mozione, questi fondi sarebbero inoltre destinati esclusivamente ad affrontare le conseguenze di un terremoto (costi di restauro per gli edifici danneggiati o distrutti).</p>
<p class="absatz ">Il 3 febbraio 2021 il Consiglio federale ha proposto di respingere la mozione facendo riferimento alle obiezioni di carattere economico e di politica statale che continuano a persistere in molti ambiti. La mozione è stata tuttavia accolta il 10 marzo 2021 dal Consiglio degli Stati e il 22 settembre 2021 dal Consiglio nazionale.</p>
<div class="footnotes"><p id="fn-d7e124"><sup><a href="#fnbck-d7e124">2</a></sup><sup></sup>  <a href="https://fedlex.data.admin.ch/eli/cc/24/233_245_233" target="_blank">RS <b>210</b></a></p></div>
</div></section><section id="lvl_1/lvl_1.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.3">1.3 Proposte precedenti </a>
</h2>
<div class="collapseable">
<p class="absatzvor ">Tutti i progetti proposti finora dalle autorità o dal settore privato volti a rafforzare su scala nazionale il principio di una previdenza finanziaria obbligatoria per il finanziamento della riparazione dei danni causati agli edifici in caso di terremoto sono falliti. L’introduzione di un’assicurazione obbligatoria contro i terremoti non ha ottenuto la maggioranza in Parlamento: nel rapporto «Assicurazione contro i terremoti – Proposte per una normativa» del 18 luglio 2013<sup><a href="#fn-d7e141" id="fnbck-d7e141">3</a></sup> il Dipartimento federale delle finanze (DFF) ha elaborato le basi per la creazione di un’assicurazione nazionale obbligatoria degli edifici contro i danni causati dai terremoti fondandosi sulla mozione Fournier 11.3511 Assicurazione obbligatoria contro i terremoti, trasmessa dal Parlamento il 14 marzo 2012. Con il rapporto del 20 giugno 2014<sup><a href="#fn-d7e149" id="fnbck-d7e149">4</a></sup> il Consiglio federale ha proposto al Parlamento di togliere dal ruolo la mozione, proposta accettata il 22 settembre 2021 dal Consiglio nazionale ma respinta il 12 giugno 2018 dal Consiglio degli Stati. Non è nemmeno stato possibile realizzare un concordato cantonale: dopo che, il 29 gennaio 2016, la CAPTE-S aveva interpellato la Conferenza dei governi cantonali, la maggior parte dei Cantoni si era dichiarata favorevole, a determinate condizioni, alla realizzazione di un’assicurazione obbligatoria contro i terremoti basata su un concordato cantonale, tuttavia non è poi stato raggiunto il quorum necessario. Il Parlamento ha inoltre respinto vari interventi con cui si chiedeva la copertura dei danni causati da terremoti mediante ricorso alle assicurazioni private e alle assicurazioni immobiliari cantonali<sup><a href="#fn-d7e161" id="fnbck-d7e161">5</a></sup>. Uno degli argomenti principali contrari alla soluzione assicurativa obbligatoria consisteva nel fatto che essa costringerebbe i proprietari a versare premi potenzialmente per decenni senza che si verifichi un sinistro e senza che insorga quindi l’evento assicurato. Inoltre, non è escluso che la prestazione assicurativa andrebbe a beneficio solo di generazioni future e non degli attuali assicurati che pagano i premi.</p>
<div class="footnotes">
<p id="fn-d7e141"><sup><a href="#fnbck-d7e141">3</a></sup><sup></sup>  Consultabile all’indirizzo: www.admin.ch &gt; Documentazione &gt; Comunicati stampa &gt; Comunicato stampa del 18.7.2013 Consultazione informale su proposte per un’assicurazione nazionale obbligatoria contro i terremoti.</p>
<p id="fn-d7e149"><sup><a href="#fnbck-d7e149">4</a></sup><sup></sup>  <a href="https://fedlex.data.admin.ch/eli/fga/2014/1177" target="_blank">FF <b>2014</b> 4769</a></p>
<p id="fn-d7e161"><sup><a href="#fnbck-d7e161">5</a></sup><sup></sup>  Ad es. Mo. Leutenegger Oberholzer 10.3804 Assicurazione contro i terremoti, Iv. Pa. Leutenegger Oberholzer 11.416 Assicurazione contro i terremoti obbligatoria, Mo. Malama 11.3377 Introduzione di un’assicurazione nazionale obbligatoria contro i terremoti, Iv. Ct. BS 15.310 Introduzione di un’assicurazione federale contro i terremoti.</p>
</div>
</div></section><section id="lvl_1/lvl_1.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.4">1.4 Opzione scelta</a>
</h2>
<div class="collapseable">
<p class="absatzvor ">Un terremoto dannoso è un evento raro, ma impossibile da impedire, così come i costi potenzialmente molto elevati per la riparazione dei relativi danni. Inoltre, se si vogliono evitare ripercussioni negative di lunga durata per la popolazione e l’economia, è necessario riparare i danni il prima possibile. Di conseguenza è lecito chiedersi come poter sostenere i costi di ricostruzione affinché i danni economici a lungo termine dovuti, ad esempio, a interruzioni nella produzione o a delocalizzazioni di imprese e forza lavoro siano il più possibile contenuti. Sebbene sia oggi possibile sottoscrivere assicurazioni contro i terremoti sul mercato privato, è comunque vero che solo un numero esiguo di proprietari di edifici ha stipulato simili assicurazioni. Inoltre, solo nel Cantone di Zurigo l’assicurazione immobiliare prevede in misura limitata la copertura del rischio sismico. Nel frattempo, la discussione politica in corso negli ultimi anni ha mostrato che una soluzione assicurativa obbligatoria con premi annuali non riscuote consensi (v. n. 1.3). In mancanza di una soluzione per il finanziamento, se dovesse verificarsi un terremoto di forte intensità è plausibile che vi sarebbe una grande pressione politica sull’utilizzo di fondi pubblici. Ne sono un esempio i danni dell’ordine di milioni di franchi causati dal maltempo nel corso del 2024 e il cofinanziamento delle riparazioni e delle misure preventive da parte della Confederazione.</p>
<p class="absatz ">Tramite modifica costituzionale, il presente progetto conferisce alla Confederazione la competenza di introdurre un sistema solidale dei proprietari di edifici – a fronte di probabilità di insorgenza disuguale a livello regionale e concentrazione di valori disuguale, caratteristiche del sottosuolo disuguali e quindi ripercussioni finanziarie differenti (v. n 1.7) – per il finanziamento della riparazione dei danni causati agli edifici in caso di terremoto. A differenza della soluzione assicurativa con versamento di premi, l’approccio in esame offre il vantaggio che i versamenti saranno erogati soltanto in caso di danno, mentre rimane ancora la ripartizione disuguale dei fattori di rischio in caso di terremoto in Svizzera, menzionati al numero 1.7.</p>
<p class="absatz ">L’attuazione di questa soluzione presuppone una modifica della Cost. Un sistema di questo genere non comporta per le economie domestiche e le imprese oneri annuali legati al pagamento di premi e, a dipendenza della modalità di realizzazione, consente una copertura perlopiù capillare dei rischi sismici. Quest’ultimo aspetto rappresenta un presupposto importante per una ricostruzione rapida.</p>
<p class="absatz ">Le ulteriori disposizioni relative all’attuazione della mozione 20.4329 dovranno essere disciplinate a livello di legge. Il Consiglio federale ritiene che prima di avviare lavori consistenti ed elaborare queste disposizioni di legge in maniera dettagliata si debba attendere la decisione del Parlamento, del Popolo e dei Cantoni sull’attribuzione alla Confederazione della competenza necessaria. Per favorire la formazione dell’opinione nel processo politico, al numero 3.3 vengono illustrati possibili elementi chiave per un’attuazione a livello di legge.</p>
<p class="absatz ">Rispetto alle precedenti proposte (v. n. 1.3), con l’attuazione della mozione 20.4329 non si pone la questione della disponibilità al pagamento e dell’equità intergenerazionale poiché, in questo caso, si tratterebbe di un finanziamento <i>ex post </i>della riparazione dei danni causati da terremoti che funziona senza versamento periodico dei premi.</p>
</div></section><section id="lvl_1/lvl_1.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.5">1.5 Rapporto con il programma di legislatura e il piano finanziario, nonché con le strategie del Consiglio federale</a>
</h2>
<div class="collapseable">
<p class="absatzvor ">Il progetto è annunciato nel messaggio del 24 gennaio 2024<sup><a href="#fn-d7e187" id="fnbck-d7e187">6</a></sup> sul programma di legislatura 2023–2027 e nel decreto federale del 6 giugno 2024<sup><a href="#fn-d7e199" id="fnbck-d7e199">7</a></sup> sul programma di legislatura 2023–2027.</p>
<div class="footnotes">
<p id="fn-d7e187"><sup><a href="#fnbck-d7e187">6</a></sup><sup></sup>  <a href="https://fedlex.data.admin.ch/eli/fga/2024/525" target="_blank">FF <b>2024</b> 525</a></p>
<p id="fn-d7e199"><sup><a href="#fnbck-d7e199">7</a></sup><sup></sup>  <a href="https://fedlex.data.admin.ch/eli/fga/2024/1440" target="_blank">FF <b>2024</b> 1440</a></p>
</div>
</div></section><section id="lvl_1/lvl_1.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.6">1.6 Interventi parlamentari</a>
</h2>
<div class="collapseable"><p class="absatzvor ">Con il presente progetto si crea il presupposto costituzionale necessario per attuare la mozione 20.4329 «Istituzione di un’assicurazione svizzera contro i terremoti mediante un sistema di impegni eventuali», depositata dalla CAPTE-S il 3 novembre 2020. La mozione può pertanto essere tolta dal ruolo.</p></div></section><section id="lvl_1/lvl_1.7"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.7">1.7 Il rischio sismico in Svizzera</a>
</h2>
<div class="collapseable">
<p class="absatzvor ">Secondo l’analisi nazionale dei rischi<sup><a href="#fn-d7e219" id="fnbck-d7e219">8</a></sup> dell’Ufficio federale della protezione della popolazione, assieme a pandemie e situazioni di penuria di elettricità, gli eventi sismici rientrano tra i maggiori rischi per la Svizzera in termini di danni eventuali. Rispetto ad altri pericoli naturali si verificano più raramente, ma possono causare danni economici tali da compromettere l’economia nazionale nel medio e lungo termine.</p>
<p class="absatz ">In generale per la valutazione finanziaria di una perdita causata, ad esempio, da un pericolo naturale sono determinanti il potenziale danno finanziario, la probabilità di insorgenza dell’evento e altri fattori di rischio specifici. Un’assicurazione contro il furto copre, ad esempio, la possibile perdita finanziaria subita in caso di furto con scasso, anche se oggettivamente si tratta di un evento alquanto improbabile. Il danno finanziario atteso tiene conto dell’entità massima dei danni e della probabilità di insorgenza.</p>
<p class="absatz ">A questo proposito, in caso di terremoto viene considerato il rischio sismico. Questo esprime in franchi le possibili ripercussioni dei terremoti sugli edifici e le conseguenti perdite in termini finanziari e di vite umane. È determinato da svariati fattori: la pericolosità sismica, la modalità di costruzione degli edifici, le caratteristiche del sottosuolo e, soprattutto, la concentrazione di valori e la densità demografica. Il rischio sismico non è distribuito uniformemente nel tempo, ma è caratterizzato da rari terremoti catastrofici, che nella maggior parte dei casi si manifestano senza preavviso. Nel presente messaggio il concetto di «rischio sismico» viene sempre utilizzato secondo questa definizione generale; tutti e quattro i fattori illustrati di seguito vengono quindi considerati in combinazione fra loro e la probabilità di insorgenza, ad esempio, non viene indicata come unico fattore rilevante per la comunità di rischio «Svizzera». Alcune regioni sono caratterizzate da una probabilità di insorgenza più elevata e da ingenti costi susseguenti all’evento (ad es. Basilea), altre da una probabilità di insorgenza più elevata ma da costi susseguenti meno elevati (ad es. Vallese), altri ancora da una probabilità di insorgenza più bassa ma da costi susseguenti molto elevati (ad es. Zurigo). </p>
<p class="zwischentitel man-font-weight-bold ">I fattori del rischio sismico secondo il Servizio Sismico Svizzero </p>
<p class="absatz ">Nel mese di marzo 2023 il Servizio Sismico Svizzero (SED) ha presentato per la prima volta un modello scientifico elaborato per stimare i rischi sismici in Svizzera, che tiene conto dei fattori seguenti secondo lo stato attuale delle conoscenze: </p>
<dl>
<dt>– </dt>
<dd>
<b>pericolosità sismica</b><b>:</b> secondo il SED, in Svizzera la terra trema in media 1000–1500 volte all’anno, ma solo circa 20 di questi sismi vengono percepiti dalla popolazione. A partire da una magnitudo pari a 5 possono verificarsi localmente danni lievi o medi agli edifici, in determinate circostanze anche danni materiali elevati. Un terremoto simile si verifica in media ogni 8–15 anni. In Svizzera, un terremoto dannoso locale di magnitudo 5,5 ha un periodo di ritorno statistico di circa 30 anni. Un sisma regionale di magnitudo 6 ha un periodo di ritorno statistico di 50–150 anni, mentre per un terremoto ancora più distruttivo di magnitudo 7 il periodo di ritorno è di circa 1000 anni. Secondo il SED, in termini statistici in Svizzera ogni persona assiste nel corso della sua vita ad almeno un terremoto che provoca danni gravi. Dal XIII secolo sono documentati in Svizzera 12 terremoti con danni ingenti. Tra gli esempi si annoverano il terremoto del 1964 nel Cantone di Obvaldo (magnitudo 5,3), il terremoto di Sierre del 1946 (magnitudo 5,8) e quello di Basilea del 1356 (magnitudo stimata a 6,6). Il Vallese, la regione di Basilea, la valle del Reno nel Cantone di San Gallo, l’Oberland bernese, l’Engadina e la Svizzera centrale sono contraddistinti da una forte pericolosità sismica. Tuttavia, i terremoti, sebbene presentino ogni volta un’estensione geografica limitata e diversa a seconda della magnitudo registrata, possono verificarsi in tutta la Svizzera e causare danni ingenti. È poco probabile che danni ingenti si verifichino contemporaneamente su tutto il territorio nazionale. La Figura 1 sottostante indica la probabilità che, nell’arco di 50 anni e in un raggio di 50 chilometri, si verifichi un terremoto regionale di magnitudo 6 o superiore. Secondo il SED, tale probabilità è in media del 6 per cento in Svizzera, con un minimo del 2 per cento e un massimo del 13 per cento. Con un sisma di magnitudo 6 si prevedono danni da medi a gravi in territori estesi. Il totale atteso dei danni per un terremoto di questa intensità, tenendo conto di ulteriori fattori, è illustrato nello scenario di mezzo della Figura 4 e nella Tabella 1;</dd>
</dl>
<div class="footnotes"><p id="fn-d7e219"><sup><a href="#fnbck-d7e219">8</a></sup><sup></sup>  Cfr. www.babs.admin.ch &gt; Altri campi d’attività &gt; Rischi e pericoli &gt; Analisi nazionale dei rischi.</p></div>
</div></section>
</div></section></main><div id="annex">
<section id="annex_u1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#annex_u1">Figura 1</a>
</h1>
<div class="collapseable">
<p class="bild "><img data-scaled-width="106" data-scaled-height="86" data-original-page-width="148" data-original-text-width="108" src="image/image5.png"></p>
<p class="absatz08pt ">Probabilità di un sisma di magnitudo pari o superiore a 6 nel raggio di 50 chilometri nell’arco di 50 anni.<i> Fonte:</i> SED.</p>
<dl>
<dt>– </dt>
<dd>
<b>modalità di costruzione degli edifici</b><b>:</b> la modalità di costruzione degli edifici è un fattore influenzabile dall’uomo. Le norme edilizie moderne sulla sicurezza antisismica sono state introdotte in Svizzera solo nel 1989 e vengono applicate su larga scala solo dopo un aggiornamento avvenuto nel 2003. Per questo motivo oggi non si conosce il grado di sicurezza antisismica della maggior parte delle costruzioni e degli impianti esistenti in Svizzera. Peraltro in caso di scosse gli edifici possono subire danni sostanziali o persino totali nonostante l’osservanza delle norme di costruzione. L’edilizia antisismica non offre quindi una protezione assoluta dai danni patrimoniali. Le costruzioni realizzate a norma non dovrebbero però crollare e mettere <mc:alternatecontent xmlns:mc="http://schemas.openxmlformats.org/markup-compatibility/2006">
					<mc:choice requires="wps">
						
					</mc:choice>
					<mc:fallback>
						
					</mc:fallback>
				</mc:alternatecontent>così a rischio la vita delle persone. Considerata la vulnerabilità relativamente elevata degli edifici esistenti, in caso di terremoto si devono prevedere danni notevoli;</dd>
<dt>– </dt>
<dd>
<b>caratteristiche del sottosuolo</b><b>:</b> un sottosuolo morbido può amplificare le onde sismiche, aumentando così la probabilità di danno. Secondo il SED, nei luoghi con sedimenti non consolidati o nelle valli e sulle rive dei laghi, le scosse generate dai terremoti possono pertanto essere fino a dieci volte più forti rispetto a un luogo posto su rocce stabili (v. Figura 2). In considerazione dei rischi, questo effetto di amplificazione può di conseguenza compensare una pericolosità localmente inferiore e, insieme alla concentrazione di valori, è una delle cause del maggior rischio sismico presente nelle città come Ginevra o Zurigo (v. Figura 3);</dd>
</dl>
</div></section><section id="annex_u1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#annex_u1">Figura 2</a>
</h1>
<div class="collapseable">
<p class="bild "><img data-scaled-width="107" data-scaled-height="71" data-original-page-width="148" data-original-text-width="108" src="image/image6.png"></p>
<p class="absatz08pt ">Amplificazione determinata dal sottosuolo locale. <i>Fonte:</i> SED.</p>
<dl>
<dt>– </dt>
<dd>
<b>concentrazione di valori e densità demografica</b><b>:</b> un sisma in una zona con una densità demografica relativamente bassa, come ad esempio una regione alpina, causa generalmente meno danni rispetto a un sisma equivalente che colpisce un’area densamente popolata. Ne consegue che il rischio sismico è generalmente maggiore dove si concentrano persone e valori, anche se in Svizzera, ad eccezione di Basilea, queste regioni si trovano per lo più nelle zone caratterizzate da una minore pericolosità.</dd>
</dl>
<p class="zwischentitel man-font-weight-bold ">Rischio sismico stimato e possibili scenari di danno</p>
<p class="absatz ">In base ai risultati ottenuti con la mappa del rischio sismico illustrati nella Figura 3, nel 2023 è stato possibile quantificare approssimativamente per la prima volta le conseguenze dei terremoti in Svizzera. Su un periodo di 100 anni, considerando unicamente gli edifici e il relativo contenuto, i terremoti potrebbero causare sul territorio nazionale danni economici compresi tra gli 11 e i 44 miliardi di franchi. </p>
<p class="absatz ">Il maggior rischio sismico si registra nelle aree urbane, in particolare nelle città di Basilea, Ginevra, Zurigo, Lucerna e Berna. Secondo il SED, le perdite finanziarie più consistenti dovute ai danni agli edifici causati da terremoti si verificherebbero nei Cantoni di Basilea Città, Berna, Vaud, Vallese e Zurigo, con all’incirca la metà delle perdite finanziarie attese. Secondo i modelli di calcolo del SED, se in Svizzera si ripetesse il terremoto di magnitudo 6,6 avvenuto a Basilea nel 1356, si dovrebbero prevedere circa 3000 morti e danni agli edifici (senza considerare il relativo contenuto) per circa 45 miliardi di franchi. La Tabella 1 e la Figura 4 mostrano questo scenario e le relative conseguenze nonché altri due scenari riferiti a magnitudo inferiori. </p>
</div></section><section id="annex_u1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#annex_u1">Figura 3</a>
</h1>
<div class="collapseable">
<p class="bild "><img data-scaled-width="107" data-scaled-height="85" data-original-page-width="148" data-original-text-width="108" src="image/image7.png"></p>
<p class="absatz08pt ">Mappa del rischio sismico. I valori indicati nella mappa del rischio sismico si riferiscono a un’area di 2 x 2 chilometri. <i>Fonte:</i> SED.</p>
</div></section><section id="annex_u1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#annex_u1">Tabella 1</a>
</h1>
<div class="collapseable">
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf ">Scenario sismico</p>
				</th>
				<th class=" man-text-align-left ">
					
					<p class="man-template-tab-kpf ">molto grande</p>
				</th>
				<th class=" man-text-align-left ">
					
					<p class="man-template-tab-kpf ">grande</p>
				</th>
				<th class=" man-text-align-left ">
					
					<p class="man-template-tab-kpf ">medio</p>
				</th>
			</tr>
			<tr>
				
				<td>
					
					<p class="man-template-tab-krpr-kurs man-font-style-italic "><span class="man-font-style-normal">Numero di edifici danneggiati </span><span class="man-font-style-normal"><br>e ammontare del danno</span></p>
				</td>
				<td>
					
					<p class="man-template-tab-krpr-kurs man-font-style-italic "><span class="man-font-style-normal">240 000 / fr. 45 mia.</span></p>
				</td>
				<td>
					
					<p class="man-template-tab-krpr-kurs man-font-style-italic "><span class="man-font-style-normal">85 000 / fr. 12 mia.</span></p>
				</td>
				<td>
					
					<p class="man-template-tab-krpr-kurs man-font-style-italic "><span class="man-font-style-normal">7000 / fr. 0,6 mia.</span></p>
				</td>
			</tr>
			<tr>
				
				<td>
					
					<p class="man-template-tab-krpr-kurs man-font-style-italic "><span class="man-font-style-normal">Ammontare del danno </span><span class="man-font-style-normal">all’infrastruttura</span></p>
				</td>
				<td>
					
					<p class="man-template-tab-krpr-kurs man-font-style-italic "><span class="man-font-style-normal">fr. 9 mia.</span></p>
				</td>
				<td>
					
					<p class="man-template-tab-krpr-kurs man-font-style-italic "><span class="man-font-style-normal">fr. 2,4 mia.</span></p>
				</td>
				<td>
					
					<p class="man-template-tab-krpr-kurs man-font-style-italic "><span class="man-font-style-normal">fr. 0,12 mia.</span></p>
				</td>
			</tr>
			<tr>
				
				<td>
					
					<p class="man-template-tab-krpr-kurs man-font-style-italic "><span class="man-font-style-normal">Numero di sfollati a lungo termine</span></p>
				</td>
				<td>
					
					<p class="man-template-tab-krpr-kurs man-font-style-italic "><span class="man-font-style-normal">200 000 </span></p>
				</td>
				<td>
					
					<p class="man-template-tab-krpr-kurs man-font-style-italic "><span class="man-font-style-normal">50 000 </span></p>
				</td>
				<td>
					
					<p class="man-template-tab-krpr-kurs man-font-style-italic "><span class="man-font-style-normal">3000 </span></p>
				</td>
			</tr>
		</table></div>
<p class="absatz08pt ">Scenari sismici e relativi effetti sui danni agli edifici, sull’infrastruttura e sugli sfollati secondo il modello di rischio sismico del SED per la Svizzera.<i> Fonte: </i>Ufficio federale dell’ambiente (UFAM).</p>
</div></section><section id="annex_u1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#annex_u1">Figura 4</a>
</h1>
<div class="collapseable">
<p class="bild "><img data-scaled-width="107" data-scaled-height="77" data-original-page-width="148" data-original-text-width="108" src="image/image8.png"></p>
<p class="absatz08pt ">Scenari di danno e relativa intensità macrosismica secondo il modello di rischio.</p>
<section id="annex_u1/lvl_2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#annex_u1/lvl_2">2 Procedura preliminare, in particolare procedura di consultazione</a>
</h2>
<div class="collapseable">
<p class="absatzvor ">Il progetto posto in consultazione poggia sul rapporto sul finanziamento dei danni agli edifici in caso di terremoto («Finanzierung von Gebäudeschäden im Falle eines Erdbebens») stilato nel 2022 da un gruppo di lavoro istituito dalla Segreteria di Stato per le questioni finanziarie internazionali (SFI) in seno al DFF<sup><a href="#fn-d7e432" id="fnbck-d7e432">9</a></sup>. Nel gruppo di lavoro hanno operato esperti e rappresentanti dei settori privato e pubblico. Il rapporto illustra il rischio sismico in Svizzera e descrive lo stato di preparazione tecnica, organizzativa e finanziaria in vista di un possibile evento sismico. Propone inoltre una soluzione che permetterà, come auspicato dalla mozione 20.4329, di obbligare i proprietari di edifici a versare, in caso di terremoto dannoso, una determinata percentuale massima del valore assicurativo del loro immobile, destinata esclusivamente alla ricostruzione di edifici distrutti o danneggiati. Il rapporto precisa in aggiunta quali presupposti legali e organizzativi andrebbero creati a tal fine.</p>
<p class="absatz ">La consultazione si è svolta dall’8 dicembre 2023 al 22 marzo 2024 e ha raccolto complessivamente 68 pareri<sup><a href="#fn-d7e442" id="fnbck-d7e442">10</a></sup>. Il 21 agosto 2024 il Consiglio federale ha preso atto dell’esito della consultazione e ha stabilito i parametri per la redazione del presente messaggio.</p>
<p class="absatz ">L’avamprogetto per conferire alla Confederazione una nuova competenza costituzionale in materia di prevenzione sismica ha ottenuto il consenso di 42 dei 68 partecipanti. Hanno sostanzialmente approvato il progetto in particolare la maggioranza dei Cantoni, ad eccezione dei Cantoni di Appenzello Esterno, Neuchâtel, Svitto e Zugo, nonché la Conferenza governativa per gli affari militari e la protezione civile e i pompieri (CG MPP). La CG MPP, i Cantoni di Appenzello Interno, Glarona, Sciaffusa, Soletta, San Gallo, Turgovia e Zurigo nonché l’Associazione dei Comuni Svizzeri hanno tuttavia respinto la proposta di conferire alla Confederazione una nuova competenza costituzionale in materia di prevenzione sismica in quanto la consideravano eccessiva. </p>
<p class="absatz ">Il 21 agosto 2024 il Consiglio federale ha deciso di tenere conto delle preoccupazioni espresse dai Cantoni e con il presente messaggio propone pertanto una nuova competenza della Confederazione che si limita a realizzare la richiesta principale della mozione 20.4329. Inizialmente, per quanto riguarda la gestione dei rischi sismici, il Consiglio federale riteneva che un approccio integrale fosse un’opzione valida: oltre a garantire il finanziamento della riparazione dei danni sismici agli edifici, si dovrebbero possibilmente evitare questi danni attraverso l’adozione di adeguate misure preventive. Di conseguenza bisognava conferire alla Confederazione la competenza, da un lato, di emanare prescrizioni finalizzate alla protezione delle persone e dei beni materiali in caso di terremoto e, dall’altro, di riscuotere dai proprietari di edifici, in caso di terremoto dannoso, un determinato contributo destinato al finanziamento della riparazione dei danni agli edifici. Il Consiglio federale ritiene tuttora che la prevenzione sismica debba rimanere un elemento essenziale per evitare eventuali danni. Ora confida però nel fatto che i Cantoni adempiano al loro mandato in questo ambito in maniera capillare, assicurando che i requisiti edilizi minimi per la sicurezza sismica siano applicati in tutta la Svizzera. A tal fine possono basarsi sull’approccio orientato ai rischi che prevede, in particolare, un disciplinamento dei casi di minore importanza ai sensi delle raccomandazioni formulate dalla Conferenza svizzera dei direttori delle pubbliche costruzioni, della pianificazione del territorio e dell’ambiente (DCPA) del 19 settembre 2024<sup><a href="#fn-d7e454" id="fnbck-d7e454">11</a></sup> relative all’introduzione della sicurezza sismica nella legislazione edilizia e nelle procedure di rilascio dei permessi di costruzione. Conformemente a una dichiarazione d’intenti della DCPA è previsto che queste raccomandazioni vengano adottate in tutti i Cantoni per mezzo di decreti governativi. In questo modo i Cantoni potrebbero esprimere la loro volontà di garantire un’attuazione capillare dei requisiti edilizi minimi. Inoltre, le disposizioni antisismiche delle norme di costruzione della Società svizzera degli ingegneri e degli architetti vengono già oggi ampiamente applicate.</p>
<div class="footnotes">
<p id="fn-d7e432"><sup><a href="#fnbck-d7e432">9</a></sup><sup></sup>  Cfr. rapporto del gruppo di lavoro del 26 agosto 2022 «Finanzierung von Gebäudeschäden im Falle eines Erdbebens. Schlussbericht der vom Staatssekretariat für internationale Finanzfragen SIF eingesetzten Arbeitsgruppe zur Umsetzung der Motion 20.4329 «Schweizerische Erdbebenversicherung mittels System der Eventualverpflichtung», cap. 3, consultabile all’indirizzo: www.admin.ch &gt; Documentazione &gt; Comunicati stampa &gt; Comunicato stampa del 9 nov. 2022 Il Consiglio federale commissiona l’istituzione di basi legali per il finanziamento dei danni agli edifici in caso di sisma.</p>
<p id="fn-d7e442"><sup><a href="#fnbck-d7e442">10</a></sup><sup></sup>  La documentazione relativa alla consultazione e il rapporto sui risultati sono consultabili all’indirizzo: www.fedlex.admin.ch &gt; Procedure di consultazione &gt; Procedure di consultazione concluse &gt; 2023 &gt; DFF &gt; 2023/34.</p>
<p id="fn-d7e454"><sup><a href="#fnbck-d7e454">11</a></sup><sup></sup>  Consultabile all’indirizzo: www.bafu.admin.ch &gt; Temi &gt; Tema Pericoli naturali &gt; Informazioni per gli specialisti: terremoti &gt; Protezione dai terremoti &gt; Erdbebengerechtes Bauen &gt; Baubewilligungsverfahren.</p>
</div>
</div></section><section id="annex_u1/lvl_3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#annex_u1/lvl_3">3 Punti essenziali del progetto e commento all’articolo</a>
</h2>
<div class="collapseable">
<section id="annex_u1/lvl_3/lvl_3.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#annex_u1/lvl_3/lvl_3.1">3.1 La normativa proposta</a>
</h3>
<div class="collapseable">
<p class="absatzvor ">La disposizione da parte della Confederazione di un finanziamento della riparazione dei danni sismici, come richiesto dalla mozione 20.4329, presuppone che la Cost. le conferisca un’apposita competenza. Attualmente la Confederazione non dispone di questa competenza, né nell’ambito della prevenzione sismica né in generale nel settore della protezione dai pericoli naturali<sup><a href="#fn-d7e468" id="fnbck-d7e468">12</a></sup>. Nello specifico, anche le competenze della Confederazione di emanare prescrizioni sulla sicurezza interna (art. 57 segg. Cost.), sul settore delle assicurazioni private (art. 98 cpv. 3 Cost.), sulla politica congiunturale (art. 100 Cost.), sulla politica strutturale (art. 103 Cost.) o sul diritto civile (art. 122 Cost.) non sono sufficienti<sup><a href="#fn-d7e481" id="fnbck-d7e481">13</a></sup>.</p>
<p class="absatz ">Ad oggi, a causa della mancanza di una relativa competenza della Confederazione, in caso di un terremoto di forte intensità si potrebbe considerare l’applicazione del diritto di necessità o del diritto d’urgenza. A tal proposito verrebbero però posti limiti molto stretti, come indicato di seguito. Nel caso di un terremoto si tratta di un pericolo tipico e riconoscibile che non può essere evitato<sup><a href="#fn-d7e491" id="fnbck-d7e491">14</a></sup>. Di conseguenza le misure di protezione necessarie per la gestione delle catastrofi sono già prevedibili in condizioni di normalità e andrebbero adottate prima che si verifichi il pericolo temuto ed emanate nel diritto ordinario. La legislazione deve essere concepita in modo da resistere alle crisi<sup><a href="#fn-d7e505" id="fnbck-d7e505">15</a></sup>. Fa parte dei compiti delle autorità legislative anticipare il più possibile le crisi, insieme alla relativa probabilità di insorgenza e al livello di gravità del danno e tenerne conto nel quadro dell’ordinario iter costituzionale e legislativo. Il diritto di necessità basato sulla Costituzione va applicato soltanto a titolo sussidiario.</p>
<p class="absatz ">Laddove il diritto esistente non è sufficiente, si dovrebbero pertanto creare le basi per le misure della protezione in caso di catastrofi (ad es. misure di salvataggio per l’integrità fisica e la vita delle persone), ricorrendo al diritto di necessità o al diritto d’urgenza (ad es. diritto d’urgenza ai sensi dell’art. 165 Cost., diritto di emanare ordinanze o decreti di necessità rispettivamente ai sensi dell’art. 173 cpv. 1 lett. c e dell’art. 185 cpv. 3 Cost. o addirittura il diritto di stato d’emergenza nazionale che non è disciplinato nella Costituzione). Ciò è possibile soltanto dopo il verificarsi di una catastrofe o un terremoto di una certa intensità. Secondo il rapporto del Consiglio federale del 19 giugno 2024<sup><a href="#fn-d7e523" id="fnbck-d7e523">16</a></sup> sul ricorso al diritto di necessità è dubbio se il diritto di necessità e il diritto di urgenza emanati dal Consiglio federale possano, oltre che <i>contro legem</i>, anche essere in contrasto con le prescrizioni del diritto costituzionale<sup><a href="#fn-d7e537" id="fnbck-d7e537">17</a></sup>. In assenza di una competenza costituzionale della Confederazione, come nel caso della prevenzione sismica e della gestione delle relative conseguenze, le decisioni adottate in virtù del diritto di necessità costituzionale (art. 185 cpv. 3 Cost.) oppure una legge federale urgente priva di base costituzionale (art. 165 cpv. 3 Cost.) sarebbero ipotizzabili tutt’al più durante la fase acuta e iniziale nonché eventualmente nella fase transitoria, poiché questo tipo di regolamentazione presuppone, tra l’altro, il requisito dell’urgenza temporale. </p>
<p class="absatz ">Con la normativa proposta la Cost. attribuisce esplicitamente alla Confederazione la competenza, concepita come competenza con effetto derogatorio a posteriori<sup><a href="#fn-d7e555" id="fnbck-d7e555">18</a></sup>, di emanare prescrizioni in materia di finanziamento della ricostruzione dopo un terremoto. Il nuovo articolo costituzionale attribuisce alla Confederazione la competenza di riscuotere, in virtù di una legge federale, dai proprietari di edifici in Svizzera, in caso di terremoto di forte intensità che ha provocato danni, un contributo massimo destinato esclusivamente al finanziamento della riparazione dei danni agli edifici. Il termine «terremoto di forte intensità» verrà concretizzato nel quadro dei lavori legislativi (v. n. 3.3.5). I contributi dei proprietari di edifici, anche se possono essere riscossi solo in caso di un evento concreto e non per il finanziamento dei bilanci pubblici, costituiscono una tassa che ha sicuramente carattere fiscale<sup><a href="#fn-d7e567" id="fnbck-d7e567">19</a></sup>. Le imposte della Confederazione necessitano di una base specifica ed esplicita nella Cost. </p>
<p class="absatz ">Dopo un terremoto distruttivo può succedere che la popolazione nelle regioni maggiormente colpite non riesca a tornare nelle proprie abitazioni per un periodo di tempo prolungato e la produzione delle imprese subisca interruzioni; pertanto, è essenziale procedere a una rapida ricostruzione per ridurre al minimo danni a lungo termine per l’intera economia. La soluzione proposta non comporta per i proprietari oneri annuali legati al pagamento di premi e, analogamente a una soluzione assicurativa obbligatoria, consente una copertura quasi completa dei rischi sismici, fatte salve alcune eccezioni, su tutto il territorio nazionale.</p>
<p class="absatz ">Non devono essere in ogni caso coperti i danni ai cosiddetti beni mobili (suppellettili domestiche, inventario aziendale ecc.) e altri danni patrimoniali subiti dai proprietari di edifici come perdite di pigioni o interruzione d’esercizio. Questi rischi possono essere gestiti con soluzioni assicurative private già disponibili sul mercato.</p>
<p class="absatz ">A livello costituzionale, oltre al principio della copertura dei danni agli edifici attraverso contributi dei proprietari di edifici, deve essere fissata anche la soglia massima pari allo 0,7 per cento della somma assicurata per gli edifici. Questa soglia è un parametro centrale della soluzione di finanziamento, proposta in questa sede e ancora da precisare a livello di legge, e pone un tetto massimo all’onere finanziario dei proprietari di edifici. Va ricordato che la somma assicurata per un edificio può differire notevolmente dal valore venale dello stesso sul mercato immobiliare o dal valore ufficiale di stima. La maggior parte delle assicurazioni immobiliari assicurano gli edifici al valore a nuovo, che corrisponde ai costi per la ricostruzione di un edificio dello stesso tipo e delle stesse dimensioni, con lo stesso standard costruttivo e ai prezzi vigenti in loco. La soglia massima definisce così in larga misura anche il limite di capacità complessivo di circa 22 miliardi di franchi, corrispondente allo 0,7 per cento della somma assicurata per tutti gli edifici in Svizzera (ad eccezione degli edifici con una somma assicurata &gt; fr. 25 mio.), pari a 3115 miliardi di franchi a inizio 2023. Il limite di capacità è fissato in base ai danni previsti per un terremoto con un periodo di ritorno di 500 anni<sup><a href="#fn-d7e581" id="fnbck-d7e581">20</a></sup>. Il riferimento a un periodo di ritorno di 500 anni è una scelta adeguata, poiché lo stesso valore viene utilizzato anche nel settore edilizio e nelle questioni attuariali come standard per le misurazioni sismiche. Proponendo di associare il finanziamento della riparazione dei danni subiti dagli edifici a una determinata percentuale della somma assicurata degli edifici si garantisce inoltre che, in caso di aumento del parco edilizio o dei prezzi delle costruzioni, siano messe a disposizione risorse finanziarie più consistenti destinate esclusivamente alla ricostruzione, con uno sviluppo parallelo del rischio e della copertura finanziaria. Al tempo stesso, l’onere finanziario commisurato al tasso di contribuzione, definito in punti percentuali della somma assicurata, resta costante e i proprietari di edifici possono calcolarlo in qualsiasi momento. In caso di eventi molto intensi (ad es. un terremoto come quello che ha colpito Basilea nel 1356 o un terremoto dannoso con un periodo di ritorno di 1000 anni), che causerebbero danni maggiori superando il limite di capacità pari a circa 22 miliardi di franchi, per la riparazione completa dei danni si dovrebbero cercare finanziamenti integrativi alla presente proposta. </p>
<p class="absatz ">Le disposizioni concernenti l’impostazione dettagliata del presente strumento di finanziamento, come un possibile limite inferiore a partire dal quale consentire l’attivazione della linea di finanziamento, dovranno essere disciplinate a livello di legge (v. n. 3.3).</p>
<p class="absatz ">Anche dopo l’introduzione della nuova competenza federale i proprietari di edifici, siano essi pubblici o privati, devono continuare ad avere la responsabilità in materia di sicurezza delle proprie costruzioni, anche nel caso di un terremoto. La responsabilità dei proprietari di opere secondo l’articolo 58 del Codice delle obbligazioni<sup><a href="#fn-d7e593" id="fnbck-d7e593">21</a></sup> rimane invariata. Pertanto, nella realizzazione, gestione e manutenzione di edifici devono tenere conto della sicurezza antisismica conformemente alla normativa svizzera vigente e restano responsabili, sia a livello organizzativo che finanziario, della riparazione dei danni.</p>
<div class="footnotes">
<p id="fn-d7e468"><sup><a href="#fnbck-d7e468">12</a></sup><sup></sup>  Cfr. rapporto del Consiglio federale del 20 giugno 2014 concernente lo stralcio della mozione 11.3511 Fournier Assicurazione obbligatoria contro i terremoti, <a href="https://fedlex.data.admin.ch/eli/fga/2014/1177" target="_blank">FF <b>2014</b> 4769</a>.</p>
<p id="fn-d7e481"><sup><a href="#fnbck-d7e481">13</a></sup><sup></sup>  Cfr. rapporto del gruppo di lavoro del 26 agosto 2022 «Finanzierung von Gebäudeschäden im Falle eines Erdbebens. Schlussbericht der vom Staatssekretariat für internationale Finanzfragen SIF eingesetzten Arbeitsgruppe zur Umsetzung der Motion 20.4329 «Schweizerische Erdbebenversicherung mittels System der Eventualverpflichtung», allegati 5 e 6. </p>
<p id="fn-d7e491"><sup><a href="#fnbck-d7e491">14</a></sup><sup></sup>  Cfr. al riguardo le sentenze del Tribunale federale DTF <b>130</b> I 369, consid. 7.3, DTF <b>126</b> I 112, consid. 4b, DTF <b>121</b> II 22, consid. 4b.</p>
<p id="fn-d7e505"><sup><a href="#fnbck-d7e505">15</a></sup><sup></sup>  Cfr. Ricorso al diritto di necessità. Rapporto del Consiglio federale del 19 giugno 2024 in adempimento dei postulati 23.3438 della Commissione degli affari giuridici del Consiglio nazionale del 24 marzo 2023 e 20.3440 Schwander del 6 maggio 2020, <a href="https://fedlex.data.admin.ch/eli/fga/2024/1784" target="_blank">FF <b>2024</b> 1784</a>, n. 8.<i>2.1</i>.</p>
<p id="fn-d7e523"><sup><a href="#fnbck-d7e523">16</a></sup><sup></sup>  <a href="https://fedlex.data.admin.ch/eli/fga/2024/1784" target="_blank">FF <b>2024</b> 1784</a></p>
<p id="fn-d7e537"><sup><a href="#fnbck-d7e537">17</a></sup><sup></sup>  <a href="https://fedlex.data.admin.ch/eli/fga/2024/1784" target="_blank">FF <b>2024</b> 1784</a>, n. 9.<a href="https://fedlex.data.admin.ch/eli/fga/2024/1" target="_blank">1</a>, in particolare n. 9.1.2 </p>
<p id="fn-d7e555"><sup><a href="#fnbck-d7e555">18</a></sup><sup></sup>  Cfr. Rainer J. Schweizer, ad art. 3 Cost., in Bernhard Ehrenzeller, Patricia Egli, Peter Hettich, Peter Hongler, Benjamin Schindler, Stefan G. Schmid, Rainer J. Schweizer (a c. di), <i>St. Galler Kommentar zur Bundesverfassung</i>, 4<sup>a</sup> ed., Zurigo 2023, n. marg. 23.</p>
<p id="fn-d7e567"><sup><a href="#fnbck-d7e567">19</a></sup><sup></sup>  Cfr. parere dell’Ufficio federale di giustizia del 9 marzo 2022, allegato 5 al rapporto del gruppo di lavoro del 26.8.2022 «Finanzierung von Gebäudeschäden im Falle eines Erdbebens. Schlussbericht der vom Staatssekretariat für internationale Finanzfragen SIF eingesetzten Arbeitsgruppe zur Umsetzung der Motion 20.4329 «Schweizerische Erdbebenversicherung mittels System der Eventualverpflichtung», consultabile all’indirizzo: www.admin.ch &gt; Documentazione &gt; Comunicati stampa &gt; Comunicato stampa del 9 nov. 2022 Il Consiglio federale commissiona l’istituzione di basi legali per il finanziamento dei danni agli edifici in caso di sisma.</p>
<p id="fn-d7e581"><sup><a href="#fnbck-d7e581">20</a></sup><sup></sup>  Cfr. modello proposto nel rapporto del 18 luglio 2013 «Assicurazione contro i terremoti – Proposte per una normativa», consultabile all’indirizzo: www.admin.ch &gt; Documentazione &gt; Comunicati stampa &gt; Comunicato stampa del 18 luglio 2013 Consultazione informale su proposte per un’assicurazione nazionale obbligatoria contro i terremoti.</p>
<p id="fn-d7e593"><sup><a href="#fnbck-d7e593">21</a></sup><sup></sup>  <a href="https://fedlex.data.admin.ch/eli/cc/27/317_321_377" target="_blank">RS <b>220</b></a></p>
</div>
</div></section><section id="annex_u1/lvl_3/lvl_3.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#annex_u1/lvl_3/lvl_3.2">3.2 Compatibilità tra compiti e finanze</a>
</h3>
<div class="collapseable"><p class="absatzvor ">Con lo strumento di finanziamento proposto per la riparazione dei danni subiti agli edifici in caso di terremoto, la Confederazione non assume nuovi compiti per i quali dovrebbe essere garantito un finanziamento con fondi pubblici.</p></div></section><section id="annex_u1/lvl_3/lvl_3.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#annex_u1/lvl_3/lvl_3.3">3.3 Possibili parametri di riferimento per l’attuazione a livello di legge</a>
</h3>
<div class="collapseable">
<p class="absatzvor ">Il presente progetto si prefigge di conferire alla Confederazione, a livello costituzionale, la competenza di introdurre un sistema solidale per il finanziamento della riparazione dei danni agli edifici da parte dei proprietari di edifici in caso di terremoto. I dettagli relativi all’attuazione del finanziamento richiesto dalla mozione 20.4329 dovranno essere disciplinati a livello di legge. Per favorire la formazione dell’opinione nel processo politico, vengono di seguito illustrate diverse proposte, che si rifanno a quelle presentate nel rapporto finale del gruppo di lavoro istituito dalla SFI<sup><a href="#fn-d7e612" id="fnbck-d7e612">22</a></sup>, in merito ai parametri di riferimento per un’attuazione a livello di legge. Questi parametri sono passibili di ulteriori modifiche in fase di elaborazione concreta. Danno tuttavia un’idea su quale potrebbe essere una probabile attuazione. </p>
<p class="absatz ">Per motivi di semplicità e attuabilità, si è rinunciato a tenere conto del rischio individuale, come è il caso anche nell’assicurazione contro i danni causati dagli elementi naturali. Nonostante ciò, si dovrà comunque ancora esaminare se per l’attuazione dell’impegno eventuale si debbano applicare le stesse regole per tutti i proprietari di edifici in Svizzera oppure se si debba optare per un’impostazione basata sul rischio. Con quest’ultima opzione si avrebbe il vantaggio che i proprietari di edifici terrebbero in maggiore considerazione il rischio sismico, ad esempio nella selezione delle modalità di costruzione o nella scelta del luogo. Tuttavia, si dovrebbe sottoporre ogni edificio a una valutazione individuale in termini di posizione, tipo di costruzione, manutenzione e utilizzazione. Inoltre andrebbero calcolati contributi individuali e, in caso di pagamento, si applicherebbero franchigie e indennizzi diversi.</p>
<p class="absatz ">L’elaborazione dettagliata di una nuova legge federale sul finanziamento dei danni agli edifici in caso di terremoto sarà avviata dopo che questo progetto sarà stato accolto.</p>
<section id="annex_u1/lvl_3/lvl_3.3/lvl_3.3.1"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#annex_u1/lvl_3/lvl_3.3/lvl_3.3.1">3.3.1 Il rischio coperto</a>
</h4>
<div class="collapseable"><p class="absatzvor ">Il rischio coperto considera l’eventualità di sismi artificiali innescati dall’uomo e definisce le cause di una scossa che comportano l’attivazione dell’obbligo. Il campo di applicazione del modello di finanziamento dei danni agli edifici richiesto dalla mozione 20.4329 dovrà quindi essere circoscritto a livello di legge al rischio «terremoto». Saranno coperti i danni diretti di un terremoto naturale e i danni conseguenti diretti come incendi o piene improvvise (ad es. dovute alla rottura di una diga). Sono considerati terremoti naturali le scosse impreviste della terra solida dovute a processi tettonici che si verificano nella crosta terrestre. Il parametro determinante non dovrà essere l’epicentro del sisma, ma la questione se in Svizzera si sono verificati danni agli edifici. Non saranno invece comprese le scosse dovute all’intervento dell’uomo, ad esempio provocate dal crollo di cavità artificiali.</p></div></section><section id="annex_u1/lvl_3/lvl_3.3/lvl_3.3.2"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#annex_u1/lvl_3/lvl_3.3/lvl_3.3.2">3.3.2 Campo di applicazione temporale</a>
</h4>
<div class="collapseable">
<p class="absatzvor ">Il campo di applicazione temporale definisce, in caso di sismi che si susseguono, se l’impegno finanziario dei proprietari di edifici possa essere richiesto una o più volte.</p>
<p class="absatz ">Lo strumento di finanziamento proposto per una ricostruzione rapida dopo un terremoto potrebbe essere riattivato dal Consiglio federale dopo ogni evento sismico. Si propone di considerare come un unico sinistro tutti i terremoti che provocano danni e si verificano nell’arco di 30 giorni civili dopo la prima scossa dannosa. Il campo di applicazione temporale di 30 giorni civili si estende quindi oltre il termine di sette giorni previsto dalla maggior parte delle assicurazioni private contro i terremoti. La scadenza di 30 giorni offre ai proprietari di edifici interessati l’ulteriore garanzia che anche eventuali danni causati da scosse di assestamento verranno coperti. Inoltre, non sempre è possibile associare con certezza i danni agli edifici a una singola scossa, in modo particolare nel caso di scosse che si susseguono rapidamente e laddove non è stato possibile concludere l’accertamento completo dei danni. Solo un terremoto dannoso che si verifica dopo 30 giorni civili da una prima scossa che ha provocato danni sarebbe considerato un evento nuovo. Di conseguenza, in questo caso il Consiglio federale potrebbe attivare nuovamente l’impegno finanziario dei proprietari di edifici.</p>
<p class="absatz ">Come alternativa si potrebbe anche prevedere che, dopo un’attivazione, il Parlamento debba innanzitutto emanare una nuova decisione formale prima che si possa richiedere nuovamente il contributo finanziario dei proprietari di edifici. Per distinguere i danni risultanti da due diversi terremoti, si potrebbe adottare anche in questo caso la menzionata scadenza di 30 giorni.</p>
</div></section><section id="annex_u1/lvl_3/lvl_3.3/lvl_3.3.3"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#annex_u1/lvl_3/lvl_3.3/lvl_3.3.3">3.3.3 Campo di applicazione materiale</a>
</h4>
<div class="collapseable">
<p class="absatzvor ">Il campo di applicazione materiale descrive quali proprietari saranno interessati dall’impegno finanziario e a quali edifici sarà applicabile. Il diritto al risarcimento per la riparazione di un danno subìto comporta l’obbligo contributivo.</p>
<p class="absatz ">Si potrebbe prevedere di includere tutti gli edifici con una somma assicurata fino a 25 milioni di franchi, escludendo gli edifici della Confederazione, il che corrisponde a circa il 99,5 per cento degli oltre 2,7 milioni di edifici assicurati. Pertanto, non rientrerebbero nel campo di applicazione le circa 2600 costruzioni della Confederazione e i circa 6500 edifici con una somma assicurata superiore a 25 milioni di franchi ciascuno, evitando così le valutazioni particolarmente complicate dei grandi complessi edilizi. In tal modo, gli altri edifici possono essere valutati in maniera più rapida e i danni corrispondenti liquidati più celermente. I proprietari degli edifici esclusi dalla regolamentazione non verserebbero alcun contributo. Si tratterebbe in particolare di investitori istituzionali o grandi imprese con una gestione professionale dei rischi, che possono comunque continuare a stipulare assicurazioni private contro i danni agli edifici in caso di terremoto su base individuale. Per evitare questioni di delimitazione, si propone di rinunciare a una differenziazione tra categorie di utilizzazione. Simili problemi di delimitazione potrebbero sorgere, ad esempio, con gli edifici che presentano diverse destinazioni d’uso e che, oltre agli appartamenti ai piani alti, hanno un locale commerciale, ad esempio al piano terra. Considerata l’alta concentrazione dei danni e la mancanza di diversificazione tra rischi all’interno di un Comune o di un Cantone in caso di evento sismico, è opportuno includere gli edifici di proprietà di Cantoni o Comuni.</p>
<p class="absatz ">Come alternativa si potrebbe anche concepire il campo di applicazione materiale in analogia alla vigente assicurazione contro i danni causati dagli elementi naturali. In questo caso rientrerebbero nella regolamentazione anche i 6500 edifici con una somma assicurata superiore a 25 milioni di franchi, ma l’indennizzo sarebbe limitato a 25 milioni di franchi, al fine di evitare un utilizzo eccessivo dell’intera capacità di finanziamento da parte di grandi edifici. Al contempo, anche il calcolo dell’obbligo contributivo si baserebbe su questi 25 milioni di franchi. Questa regolamentazione alternativa escluderebbe quindi completamente soltanto le costruzioni della Confederazione. La quota di edifici assicurati salirebbe così al 99,9 per cento.</p>
<p class="absatz ">Il campo di applicazione materiale deve essere limitato in ogni caso al finanziamento dei costi di ripristino o di ricostruzione degli edifici. Anche in futuro i proprietari di edifici, così come i privati e le imprese, devono continuare a essere liberi di scegliere se adottare una soluzione assicurativa privata per i propri beni mobili, le suppellettili domestiche, l’inventario aziendale o per i danni patrimoniali dovuti, ad esempio a un’interruzione d’esercizio o una perdita di pigioni.</p>
</div></section><section id="annex_u1/lvl_3/lvl_3.3/lvl_3.3.4"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#annex_u1/lvl_3/lvl_3.3/lvl_3.3.4">3.3.4 Franchigia</a>
</h4>
<div class="collapseable">
<p class="absatzvor ">La franchigia corrisponde all’importo del danno causato da un terremoto che rimane a carico del proprietario di edifici.</p>
<p class="absatz ">In caso di introduzione dell’impegno dei proprietari di edifici per il finanziamento dei danni subiti, si deve prevedere di principio una franchigia. Lo strumento proposto vuole essere una prestazione di sostegno solidale per un evento che, pur verificandosi raramente, porta con sé gravi ripercussioni. Deve però anche essere subordinato alla condizione che ogni proprietario di edifici si faccia personalmente carico di una parte adeguata del danno. Questa prassi abbastanza comune delle soluzioni assicurative ha dato buoni risultati. Più alta è la franchigia, più l’onere finanziario si sposterà a carico delle persone colpite da un terremoto dannoso. In ogni caso, con una franchigia più alta rimarrebbero però anche risorse per il finanziamento di danni maggiori che superano il limite di capacità, dal momento che il finanziamento proposto si applica solo una volta esaurita la franchigia. </p>
<p class="absatz ">Il gruppo di lavoro propone diverse opzioni nel suo rapporto finale<sup><a href="#fn-d7e654" id="fnbck-d7e654">23</a></sup> e consiglia una franchigia pari al 5 per cento della somma assicurata per l’edificio, ma almeno di 25 000 franchi. A titolo di confronto, le soluzioni assicurative private contro i terremoti oggi disponibili sul mercato prevedono in genere una franchigia di 10 000–20 000 franchi.</p>
<div class="footnotes"><p id="fn-d7e654"><sup><a href="#fnbck-d7e654">23</a></sup><sup></sup>  Cfr. rapporto del gruppo di lavoro del 26 agosto 2022 «Finanzierung von Gebäudeschäden im Falle eines Erdbebens. Schlussbericht der vom Staatssekretariat für internationale Finanzfragen SIF eingesetzten Arbeitsgruppe zur Umsetzung der Motion 20.4329 «Schweizerische Erdbebenversicherung mittels System der Eventualverpflichtung»», allegati 5 e 6.</p></div>
</div></section><section id="annex_u1/lvl_3/lvl_3.3/lvl_3.3.5"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#annex_u1/lvl_3/lvl_3.3/lvl_3.3.5">3.3.5 Attivazione</a>
</h4>
<div class="collapseable">
<p class="absatzvor ">L’attivazione specifica a partire da quale intensità di un terremoto dannoso deve scattare l’obbligo per i proprietari di edifici al finanziamento solidale dei danni agli edifici.</p>
<p class="absatz ">Lo strumento di finanziamento proposto dovrebbe essere attivato solo in caso di terremoto di forte intensità e non automaticamente ed esclusivamente per effetto di legge. Nel suo rapporto finale il gruppo di lavoro prevede che tale attivazione venga formalmente decisa dal Consiglio federale, tenuto conto dell’intensità del sisma e dei danni subentrati agli edifici. Si vuole in tal modo evitare che il finanziamento venga attivato nei casi di minore importanza. Alternativamente si potrebbe anche prescrivere un’intensità sismica minima al di sotto della quale un’attivazione non sarebbe ammessa (ad es.: intensità minima pari a VI secondo la Scala Macrosismica Europea [EMS-98] e un grado di danno minimo).</p>
<p class="absatz ">Quale istituto della Confederazione competente in materia di terremoti, il SED con sede presso il Politecnico federale di Zurigo è in grado, entro pochi minuti dal verificarsi di un terremoto, di presentare un primo quadro in termini di luogo, magnitudo e intensità delle scosse, inclusa una stima computerizzata dell’intensità del sisma secondo EMS-98. La prima analisi della situazione viene verificata da un sismologo entro 1–2 ore. Al contempo, sulla base del nuovo modello di rischio sismico per la Svizzera<sup><a href="#fn-d7e670" id="fnbck-d7e670">24</a></sup>, viene pubblicata una rapida valutazione automatica dei danni, contenente indicazioni dettagliate sui danni previsti a persone ed edifici. Poche ore dopo che si è verificato un terremoto di magnitudo pari o superiore a 4 giungono migliaia di segnalazioni di persone che hanno avvertito la scossa. Questi messaggi vengono utilizzati per verificare ulteriormente la stima computerizzata dell’intensità del terremoto. A questo punto il SED è in grado di formulare un’indicazione basata sui fatti e scientificamente fondata dei danni che il terremoto ha procurato agli edifici, verificabile rapidamente da specialisti presenti sul posto. In tal modo, entro qualche ora il Consiglio federale avrebbe una base affidabile per poter decidere in merito all’attivazione della linea di finanziamento.</p>
<div class="footnotes"><p id="fn-d7e670"><sup><a href="#fnbck-d7e670">24</a></sup><sup></sup>  Cfr. www.seismo.ethz.ch &gt; Svizzera terra di sismi &gt; Rischio &gt; Modello di rischio sismico.</p></div>
</div></section><section id="annex_u1/lvl_3/lvl_3.3/lvl_3.3.6"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#annex_u1/lvl_3/lvl_3.3/lvl_3.3.6">3.3.6 Attuazione</a>
</h4>
<div class="collapseable">
<p class="absatzvor ">Il modello di finanziamento dei danni agli edifici richiesto con la mozione 20.4329 dovrebbe possibilmente essere attuato sulla base di processi chiari e semplici. Nello specifico, è necessario regolamentare la ripartizione dei compiti tra la Confederazione, i Cantoni, l’Organizzazione danni sismici (ODS) e il SED, come pure la divisione dei ruoli all’interno della Confederazione (ad es. tra Consiglio federale e Stato maggiore di crisi della Confederazione). Si ritiene pertanto opportuna una procedura a più passaggi. Di seguito sono indicati i compiti principali:</p>
<dl>
<dt>– </dt>
<dd>
<b>gestione strategica</b><b>:</b> la gestione strategica per affrontare un grave evento sismico, in modo specifico per quanto concerne il finanziamento dei danni agli edifici proposto con la mozione 20.4329, potrebbe essere garantita dal Consiglio federale d’intesa con i Governi cantonali. Nell’ambito di questa funzione, il Consiglio federale potrebbe decidere anche in merito all’attivazione del finanziamento (v. n. 3.3.5) e, in caso di evento concreto, fisserebbe il tasso di contribuzione in base all’entità dei danni. Considerando un importo dei danni pari, ad esempio, a 10–12 miliardi di franchi, un tasso di contribuzione dello 0,3–0,4 per cento circa della somma assicurata per gli edifici sarebbe al momento sufficiente a coprire i danni agli edifici, qualora si optasse per le proposte illustrate ai numeri 3.3.3 e 3.3.4 (franchigia pari a fr. 25 000, tetto massimo di fr. 25 mio. per la somma assicurata ed esclusione del finanziamento dei danni alle costruzioni federali). Il tasso di contribuzione massimo dello 0,7 per cento della somma assicurata verrebbe applicato solo se l’importo dei danni raggiungesse o superasse il limite di capacità implicito (attualmente di ca. fr. 22 mia.; v. n. 3.1);</dd>
<dt>– </dt>
<dd>
<b>stato maggiore di crisi</b><b>:</b> a livello nazionale potrebbe entrare in funzione uno Stato maggiore di crisi, formato dai rappresentanti della Confederazione e dei Cantoni interessati, per affrontare l’evento sismico in vista del finanziamento dei danni agli edifici. In risposta alla pandemia da coronavirus, nel mese di marzo 2023 il Consiglio federale ha deciso di rafforzare l’organizzazione dell’Amministrazione federale per le crisi future<sup><a href="#fn-d7e695" id="fnbck-d7e695">25</a></sup>. Il piano prevede che il Consiglio federale istituisca uno Stato maggiore di crisi a livello politico-strategico e operativo. È pertanto opportuno impiegare questo Stato maggiore di crisi, che ha in parte carattere permanente, anche per la gestione operativa del finanziamento della riparazione dei danni agli edifici proposto dalla mozione 20.4329; </dd>
<dt>– </dt>
<dd>
<b>ruolo dei Cantoni</b><b>:</b> i Cantoni direttamente colpiti da un terremoto dannoso sono responsabili della gestione dell’evento sul proprio territorio. Si propone di coinvolgerli anche nella gestione del finanziamento della riparazione dei danni agli edifici attraverso una rappresentanza in seno allo Stato maggiore di crisi, fermo restando che essi conserveranno la loro autonomia. I Cantoni potrebbero affidare l’esecuzione di mansioni operative, come l’incasso dell’importo dovuto o il pagamento dei risarcimenti, anche ad altri servizi idonei (ad es. l’assicurazione immobiliare cantonale, l’ODS o una fiduciaria);</dd>
<dt>– </dt>
<dd>
<b>ruolo dell’ODS</b><b>:</b> l’ODS è un’associazione fondata e finanziata dai Cantoni (rappresentati dalla CG MPP), dagli assicuratori privati e dalle assicurazioni immobiliari cantonali. Secondo i suoi statuti, in caso di terremoto l’associazione esegue una valutazione locale degli edifici danneggiati e una stima dei costi previsti per la ricostruzione e la riparazione, coinvolgendo specialisti di un pool di esperti;</dd>
<dt>– </dt>
<dd>
<b>onere fondiario di diritto pubblico a garanzia dei pagamenti</b><b>:</b> per garantire i pagamenti si potrebbe esaminare, ad esempio, l’introduzione di un corrispondente onere fondiario di diritto pubblico nel diritto civile (ad es. nel CC).</dd>
</dl>
<div class="footnotes"><p id="fn-d7e695"><sup><a href="#fnbck-d7e695">25</a></sup><sup></sup>  Cfr. comunicato stampa del Consiglio federale del 29 marzo 2023 Il Consiglio federale migliora l’organizzazione della gestione di crisi, consultabile all’indirizzo:  www.admin.ch &gt; Documentazione &gt; Comunicati stampa.</p></div>
</div></section><div class="footnotes"><p id="fn-d7e612"><sup><a href="#fnbck-d7e612">22</a></sup><sup></sup>  Rapporto del gruppo di lavoro del 26 agosto 2022 «Finanzierung von Gebäudeschäden im Falle eines Erdbebens. Schlussbericht der vom Staatssekretariat für internationale Finanzfragen SIF eingesetzten Arbeitsgruppe zur Umsetzung der Motion 20. «Schweizerische Erdbebenversicherung mittels System der Eventualverpflichtung»», cap. 3.</p></div>
</div></section>
</div></section><section id="annex_u1/lvl_4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#annex_u1/lvl_4">4 Ripercussioni</a>
</h2>
<div class="collapseable">
<section id="annex_u1/lvl_4/lvl_4.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#annex_u1/lvl_4/lvl_4.1">4.1 Ripercussioni per la Confederazione</a>
</h3>
<div class="collapseable"><p class="absatzvor ">Nelle competenze della Confederazione figurano attualmente il monitoraggio sismico, l’allarme in caso di sisma e la stima del grado di pericolosità a livello nazionale. La Confederazione è inoltre responsabile della protezione antisismica delle proprie costruzioni e dei propri impianti e attua misure per la prevenzione dei terremoti anche nell’ambito delle approvazioni dei piani per impianti infrastrutturali come strade o ferrovie. Nella gestione degli eventi può intervenire a supporto dei Cantoni in via sussidiaria. Tuttavia, a livello federale non esistono di fatto norme legislative concernenti il rischio sismico. Dando seguito alla mozione 20.4329, si attribuisce alla Confederazione la competenza di emanare disposizioni sul finanziamento della riparazione di danni sismici. La ricostruzione o la riparazione dei danni subiti da edifici dovrà restare di responsabilità dei proprietari di edifici e non attingere ai fondi pubblici. La proposta attuazione della mozione 20.4329 riduce l’impiego di fondi pubblici in caso di terremoto dannoso (ad es. mediante aiuti finanziari straordinari). Il finanziamento della riparazione dei danni alle costruzioni federali dovrà rimanere di competenza della Confederazione (v. n. 3.3.3).</p></div></section><section id="annex_u1/lvl_4/lvl_4.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#annex_u1/lvl_4/lvl_4.2">4.2 Ripercussioni per i Cantoni e i Comuni, per le città, gli agglomerati e le regioni di montagna</a>
</h3>
<div class="collapseable">
<p class="absatzvor ">In Svizzera, la copertura finanziaria dei proprietari di edifici prevista dalle soluzioni assicurative è attualmente molto limitata in caso di danni causati da un terremoto (v. anche n. 4.3.1). Solamente i proprietari degli edifici situati nel Cantone di Zurigo dispongono di un fondo massimo per un totale di 1 miliardo di franchi per la copertura dei danni sismici. In altri 17 Cantoni le assicurazioni immobiliari cantonali accantonano mezzi su base volontaria fino a 2 miliardi di franchi nell’ambito del pool svizzero per la copertura dei danni sismici. In altre parole, non esiste un diritto al risarcimento. Infine, le soluzioni assicurative a copertura dei danni agli edifici causati da terremoti vengono ormai offerte anche da numerose imprese di assicurazione private, che tuttavia raggiungono una penetrazione ridotta nel mercato, se si considera che solo il 15 per cento circa degli edifici è assicurato (v. n. 4.3.2).</p>
<p class="absatz ">Nell’attuale situazione di fatto e di diritto si deve presupporre che, in caso di evento sismico, i Cantoni si dovranno occupare non solo della gestione dell’evento e della ricostruzione delle proprie infrastrutture, ma anche degli aiuti finanziari straordinari a favore dei proprietari di edifici privati. La mancanza di una previdenza finanziaria per gli edifici privati si ripercuote anche sul margine d’azione dei poteri pubblici. Il rischio sismico è maggiore nelle regioni più densamente popolate e nei centri urbani. È quanto emerge anche dai risultati del modello di rischio sismico del SED pubblicato nel marzo 2023 (v. n. 1.7).</p>
<p class="absatz ">Nei Cantoni più popolosi (Zurigo, Berna, Argovia e Vaud) le somme assicurate degli edifici sono le più alte in termini assoluti. Gli stessi Cantoni hanno anche il maggior numero di immobili con una somma assicurata particolarmente elevata: circa la metà dei 6500 edifici con una somma assicurata superiore a 25 milioni di franchi, che verrebbero esclusi dal campo di applicazione materiale della proposta attuazione della mozione 20.4329 (v. n. 3.3.3), si trova in questi quattro Cantoni. </p>
<p class="absatz ">Anche dopo l’adozione del nuovo articolo costituzionale i Cantoni restano responsabili della gestione dei danni causati dai terremoti. Al tempo stesso devono però essere coinvolti nell’esecuzione del finanziamento (v. n. 3.3.6). I Cantoni potrebbero effettuare autonomamente, come avviene per l’imposta immobiliare, o affidare ad altri servizi l’esecuzione di mansioni operative, come ad esempio l’incasso dell’importo dovuto o il pagamento dei risarcimenti. In tal caso non vi sarebbero da aspettarsi mancati pagamenti, né da parte dei proprietari di edifici svizzeri né da parte di quelli esteri. Ciononostante, in fase di attuazione a livello di legge si dovrebbe verificare la necessità di prevedere nel diritto civile un onere fondiario che consenta eventualmente di alienare gli immobili dei proprietari di edifici inadempienti (v. n. 3.3.6). Se non si verifica alcun sinistro, per i Cantoni non risulterebbero ulteriori costi correnti. Gli edifici dei Cantoni e dei Comuni, come quelli di proprietà privata, sono esposti allo stesso rischio sismico e rientrano quindi anch’essi nello strumento di finanziamento proposto. </p>
</div></section><section id="annex_u1/lvl_4/lvl_4.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#annex_u1/lvl_4/lvl_4.3">4.3 Ripercussioni sull’economia</a>
</h3>
<div class="collapseable"><section id="annex_u1/lvl_4/lvl_4.3/lvl_4.3.1"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#annex_u1/lvl_4/lvl_4.3/lvl_4.3.1">4.3.1 Proprietari di edifici</a>
</h4>
<div class="collapseable">
<p class="absatzvor ">In caso di danni sismici agli edifici, i proprietari si assumono attualmente un elevato rischio finanziario personale, che spesso non beneficia di alcuna copertura. Questo rischio, tuttavia, non è ripartito equamente (v. n. 1.7, Figura 3). Secondo i dati forniti dall’Associazione degli istituti cantonali di assicurazione (AICA) e dall’Associazione Svizzera d’Assicurazioni (ASA), oggi il 15 per cento circa degli edifici in Svizzera è assicurato contro i danni sismici. A seconda del fornitore della soluzione assicurativa esiste inoltre sempre più spesso un limite superiore di copertura (v. n. 4.3.2) che per la clientela si tradurrebbe in insicurezza e perdite finanziarie, poiché, al raggiungimento della limitazione della prestazione dichiarata, l’assicuratore potrebbe dapprima sospendere e poi ridurre il pagamento. In mancanza di una copertura finanziaria, un danno totale causato da un terremoto di forte intensità, in particolare a edifici finanziati con un’ipoteca, potrebbe portare alla rovina finanziaria. La bassa domanda di assicurazioni contro i terremoti è sorprendente, considerato l’enorme potenziale di danno che si verificherebbe a seguito di un sisma. I motivi di tale bassa densità assicurativa possono essere riconducibili a una mancata sensibilizzazione dei proprietari di edifici verso il rischio sismico, dato che l’ultimo terremoto di forte intensità con danni considerevoli si è verificato in Svizzera ormai nel 1946, all’errata supposizione secondo cui i rischi sismici sarebbero già sufficientemente coperti nell’ambito dell’assicurazione contro i danni causati da elementi naturali, all’ammontare del premio per un’assicurazione contro i terremoti o persino alla previsione di un ampio sostegno finanziario da parte dello Stato in caso di evento sismico dannoso.</p>
<p class="absatz ">La proposta attuazione della mozione 20.4329 rafforzerà la gestione finanziaria dei danni agli edifici causati da terremoti gravi. Il finanziamento della riparazione di tali danni avviene a posteriori: fintanto che non si verifica alcun terremoto dannoso, non sono dovuti pagamenti e nessun capitale a destinazione vincolata dovrà essere accumulato e gestito. La panoramica del mercato elaborata sulla base di un sondaggio e illustrata nella Tabella 2 mostra che, a seconda dell’ubicazione dell’edificio e considerando i premi di mercato, l’importo da versare <i>una tantum </i>in caso di attivazione del finanziamento corrisponderebbe a un ammontare pari a 9–23 volte un premio annuale per un’analoga assicurazione contro i terremoti. Dopo circa 20 anni, se l’evento sismico dovesse verificarsi, la proposta attuazione della mozione 20.4329 sarebbe quindi in media più vantaggiosa per i proprietari di edifici rispetto a soluzioni assicurative private analoghe che prevedono il pagamento di premi annui ricorrenti.</p>
</div></section></div></section>
</div></section>
</div></section><section id="annex_u1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#annex_u1">Tabella 2</a>
</h1>
<div class="collapseable">
<p class="bild "><svg data-scaled-width="108" data-scaled-height="60" data-original-page-width="148" data-original-text-width="108" overflow="hidden" width="800" height="450"><style>
.MsftOfcThm_Text1_Stroke_v2 {
 stroke:#000000; 
}
</style>
<defs><clippath id="clip0a"><rect x="0" y="0" width="800" height="450"></rect></clippath></defs><g clip-path="url(#clip0a)"><rect x="0" y="0" width="800" height="450" class="MsftOfcThm_Text1_Stroke_v2" stroke="#000000" fill="#FFFFFF"></rect><text font-family="Arial,Arial_MSFontService,Arial" font-weight="400" font-size="18" transform="translate(43.3333 53)">Confronto tra i premi dell’assicurazione contro i terremoti <tspan font-size="12" x="465.312" y="0">(stato: giugno</tspan><tspan font-size="12" x="538.958" y="0">2023)</tspan></text><rect x="44" y="158" width="101" height="23" class="MsftOfcThm_Text1_Stroke_v2" stroke="#000000" fill="#DFDFDF"></rect><text font-family="Arial,Arial_MSFontService,Arial" font-weight="700" font-size="9" transform="translate(55.8959 172)">Assicuratore<tspan font-size="9" x="58.5417" y="0">A</tspan></text><rect x="288" y="91" width="113" height="32" class="MsftOfcThm_Text1_Stroke_v2" stroke="#000000" fill="#FF0000"></rect><text fill="#FFFFFF" font-family="Arial,Arial_MSFontService,Arial" font-weight="700" font-size="9" transform="translate(297.865 103)">Cantone di San Gallo<tspan font-size="9" x="0" y="11">Comune di San Gallo</tspan></text><path d="M44.5 154.5 752.417 154.5" class="MsftOfcThm_Text1_Stroke_v2" stroke="#000000" stroke-width="0.833333" stroke-linejoin="round" stroke-miterlimit="10" fill="none" fill-rule="evenodd"></path><path d="M44.5 185.5 752.417 185.5" class="MsftOfcThm_Text1_Stroke_v2" stroke="#000000" stroke-width="0.833333" stroke-linejoin="round" stroke-miterlimit="10" fill="none" fill-rule="evenodd"></path><text font-family="Arial,Arial_MSFontService,Arial" font-weight="400" font-size="12" transform="translate(46.3125 76)">Oggetto: casa unifamiliare; anno di costruzione: 1996; somma assicurata: fr<tspan font-size="12" x="388.421" y="0">.</tspan><tspan font-size="12" x="394.879" y="0">800</tspan><tspan font-size="12" x="417.483" y="0">000.‒; inizio contratto: 1.7.2023, con una durata di 3</tspan><tspan font-size="12" x="688.837" y="0">anni</tspan></text><rect x="164" y="91" width="114" height="32" class="MsftOfcThm_Text1_Stroke_v2" stroke="#000000" fill="#FF0000"></rect><text fill="#FFFFFF" font-family="Arial,Arial_MSFontService,Arial" font-weight="700" font-size="9" transform="translate(182.604 103)">Cantone di Berna<tspan font-size="9" x="0" y="11">Comune di Berna</tspan></text><rect x="411" y="91" width="113" height="32" class="MsftOfcThm_Text1_Stroke_v2" stroke="#000000" fill="#FF0000"></rect><text fill="#FFFFFF" font-family="Arial,Arial_MSFontService,Arial" font-weight="700" font-size="9" transform="translate(423.646 103)">Cantone del Vallese <tspan font-size="9" x="8.64581" y="11">Comune di Visp</tspan></text><path d="M0 0 6.56168e-05 273.958" class="MsftOfcThm_Text1_Stroke_v2" stroke="#000000" stroke-width="0.833333" stroke-linejoin="round" stroke-miterlimit="10" fill="none" fill-rule="evenodd" transform="matrix(1 0 0 -1 156.5 362.458)"></path><path d="M0 0 6.56168e-05 273.542" class="MsftOfcThm_Text1_Stroke_v2" stroke="#000000" stroke-width="0.833333" stroke-linejoin="round" stroke-miterlimit="10" fill="none" fill-rule="evenodd" transform="matrix(1 0 0 -1 282.5 362.042)"></path><path d="M0 0 6.56168e-05 273.958" class="MsftOfcThm_Text1_Stroke_v2" stroke="#000000" stroke-width="0.833333" stroke-linejoin="round" stroke-miterlimit="10" fill="none" fill-rule="evenodd" transform="matrix(1 0 0 -1 405.5 362.458)"></path><path d="M0 0 6.56168e-05 278.542" class="MsftOfcThm_Text1_Stroke_v2" stroke="#000000" stroke-width="0.833333" stroke-linejoin="round" stroke-miterlimit="10" fill="none" fill-rule="evenodd" transform="matrix(1 0 0 -1 529.5 362.042)"></path><text font-family="Arial,Arial_MSFontService,Arial" font-weight="700" font-size="9" transform="translate(203.396 172)">219.45<tspan font-size="9" x="125.521" y="0">263.35</tspan><tspan font-size="9" x="246.667" y="0">1185.05</tspan></text><rect x="44" y="190" width="101" height="22" class="MsftOfcThm_Text1_Stroke_v2" stroke="#000000" fill="#DFDFDF"></rect><text font-family="Arial,Arial_MSFontService,Arial" font-weight="700" font-size="9" transform="translate(56.3125 204)">Assicuratore<tspan font-size="9" x="58.5417" y="0">B</tspan></text><path d="M44.5 185.5 752.417 185.5" class="MsftOfcThm_Text1_Stroke_v2" stroke="#000000" stroke-width="0.833333" stroke-linejoin="round" stroke-miterlimit="10" fill="none" fill-rule="evenodd"></path><path d="M44.5 216.5 752.417 216.5" class="MsftOfcThm_Text1_Stroke_v2" stroke="#000000" stroke-width="0.833333" stroke-linejoin="round" stroke-miterlimit="10" fill="none" fill-rule="evenodd"></path><text font-family="Arial,Arial_MSFontService,Arial" font-weight="700" font-size="9" transform="translate(203.396 202)">371.50<tspan font-size="9" x="125.521" y="0">371.50</tspan><tspan font-size="9" x="251.771" y="0">891.55</tspan></text><rect x="46" y="224" width="101" height="23" class="MsftOfcThm_Text1_Stroke_v2" stroke="#000000" fill="#DFDFDF"></rect><text font-family="Arial,Arial_MSFontService,Arial" font-weight="700" font-size="9" transform="translate(57.875 238)">Assicuratore<tspan font-size="9" x="58.5417" y="0">C</tspan><tspan font-size="9" x="145.521" y="-1">179.40</tspan><tspan font-size="9" x="271.042" y="-1">152.50</tspan><tspan font-size="9" x="397.292" y="-1">328.25</tspan></text><rect x="46" y="263" width="101" height="23" class="MsftOfcThm_Text1_Stroke_v2" stroke="#000000" fill="#DFDFDF"></rect><text font-family="Arial,Arial_MSFontService,Arial" font-weight="700" font-size="9" transform="translate(58.2917 277)">Assicuratore<tspan font-size="9" x="58.5417" y="0">D</tspan></text><path d="M46.5 253.5 754.521 253.5" class="MsftOfcThm_Text1_Stroke_v2" stroke="#000000" stroke-width="0.833333" stroke-linejoin="round" stroke-miterlimit="10" fill="none" fill-rule="evenodd"></path><path d="M46.5 291.5 754.521 291.5" class="MsftOfcThm_Text1_Stroke_v2" stroke="#000000" stroke-width="0.833333" stroke-linejoin="round" stroke-miterlimit="10" fill="none" fill-rule="evenodd"></path><text font-family="Arial,Arial_MSFontService,Arial" font-weight="700" font-size="9" transform="translate(203.396 277)">230.05<tspan font-size="9" x="125.521" y="0">323.80</tspan><tspan font-size="9" x="251.771" y="0">468.60</tspan></text><rect x="46" y="299" width="101" height="23" class="MsftOfcThm_Text1_Stroke_v2" stroke="#000000" fill="#DFDFDF"></rect><text font-family="Arial,Arial_MSFontService,Arial" font-weight="700" font-size="9" transform="translate(58.2917 313)">Assicuratore<tspan font-size="9" x="58.5417" y="0">E</tspan></text><path d="M46.5 329.5 754.521 329.5" class="MsftOfcThm_Text1_Stroke_v2" stroke="#000000" stroke-width="0.833333" stroke-linejoin="round" stroke-miterlimit="10" fill="none" fill-rule="evenodd"></path><text font-family="Arial,Arial_MSFontService,Arial" font-weight="700" font-size="9" transform="translate(203.396 313)">233.70<tspan font-size="9" x="125.521" y="0">233.70</tspan><tspan font-size="9" x="251.771" y="0">392.30</tspan></text><rect x="537" y="91" width="215" height="33" class="MsftOfcThm_Text1_Stroke_v2" stroke="#000000" fill="#FF0000"></rect><text fill="#FFFFFF" font-family="Arial,Arial_MSFontService,Arial" font-weight="700" font-size="9" transform="translate(630.885 109)">Commento<tspan fill="#000000" font-weight="400" font-size="9" x="-94.6771" y="58">•</tspan><tspan fill="#000000" font-weight="400" font-size="9" x="-83.4271" y="58">Franchigia: fr.</tspan><tspan fill="#000000" font-weight="400" font-size="9" x="-24.9896" y="58">10</tspan><tspan fill="#000000" font-weight="400" font-size="9" x="-12.2813" y="58">000.‒</tspan><tspan fill="#000000" font-weight="400" font-size="9" x="-94.6771" y="69">•</tspan><tspan fill="#000000" font-weight="400" font-size="9" x="-83.4271" y="69">Limitazione della prestazione: fr.</tspan><tspan fill="#000000" font-weight="400" font-size="9" x="50.4271" y="69">1,5</tspan><tspan fill="#000000" font-weight="400" font-size="9" x="65.6354" y="69">mia./anno civile</tspan><tspan fill="#000000" font-weight="400" font-size="9" x="-94.6771" y="88">•</tspan><tspan fill="#000000" font-weight="400" font-size="9" x="-83.4271" y="88">Franchigia: fr.</tspan><tspan fill="#000000" font-weight="400" font-size="9" x="-24.9896" y="88">20</tspan><tspan fill="#000000" font-weight="400" font-size="9" x="-12.2813" y="88">000.‒</tspan><tspan fill="#000000" font-weight="400" font-size="9" x="-94.6771" y="99">•</tspan><tspan fill="#000000" font-weight="400" font-size="9" x="-83.4271" y="99">Nessuna limitazione della prestazione</tspan></text><rect x="45" y="127" width="480" height="23" class="MsftOfcThm_Text1_Stroke_v2" stroke="#000000" fill="#DFDFDF"></rect><text font-family="Arial,Arial_MSFontService,Arial" font-weight="700" font-size="9" transform="translate(49.8542 143)">ASSICURAZIONE Premio annuo in fr. (incl. tassa di bollo federale)</text><rect x="47" y="385" width="480" height="23" class="MsftOfcThm_Text1_Stroke_v2" stroke="#000000" fill="#DFDFDF"></rect><text font-family="Arial,Arial_MSFontService,Arial" font-weight="700" font-size="10" transform="translate(52.3542 400)">IMPEGNO EVENTUALE Contributo massimo dello 0,7<tspan font-size="10" x="276.146" y="0">% della somma assicurata, in fr.</tspan><tspan font-size="10" x="145.937" y="22">5600.00</tspan><tspan font-size="10" x="271.562" y="22">5600.00</tspan><tspan font-size="10" x="394.062" y="22">5600.00</tspan><tspan font-weight="400" font-size="9" x="483.854" y="-172">•</tspan><tspan font-weight="400" font-size="9" x="495.104" y="-172">Franchigia: 10</tspan><tspan font-weight="400" font-size="9" x="555.729" y="-172">% del risarcimento, </tspan><tspan font-weight="400" font-size="9" x="495.104" y="-161">almeno fr.</tspan><tspan font-weight="400" font-size="9" x="538.229" y="-161">20</tspan><tspan font-weight="400" font-size="9" x="550.937" y="-161">000.</tspan><tspan font-weight="400" font-size="9" x="568.75" y="-161">–</tspan><tspan font-weight="400" font-size="9" x="483.854" y="-150">•</tspan><tspan font-weight="400" font-size="9" x="495.104" y="-150">Nessuna limitazione della prestazione</tspan><tspan font-weight="400" font-size="9" x="483.854" y="-135">•</tspan><tspan font-weight="400" font-size="9" x="495.104" y="-135">Franchigia: fr.</tspan><tspan font-weight="400" font-size="9" x="553.542" y="-135">20</tspan><tspan font-weight="400" font-size="9" x="566.25" y="-135">000.‒</tspan><tspan font-weight="400" font-size="9" x="483.854" y="-124">•</tspan><tspan font-weight="400" font-size="9" x="495.104" y="-124">Limitazione della prestazione: fr.</tspan><tspan font-weight="400" font-size="9" x="628.958" y="-124">1</tspan><tspan font-weight="400" font-size="9" x="636.562" y="-124">mia./evento, </tspan><tspan font-weight="400" font-size="9" x="495.104" y="-113">fr.</tspan><tspan font-weight="400" font-size="9" x="505.625" y="-113">2</tspan><tspan font-weight="400" font-size="9" x="513.229" y="-113">mia./anno civile</tspan><tspan font-weight="400" font-size="9" x="483.854" y="-98">•</tspan><tspan font-weight="400" font-size="9" x="495.104" y="-98">Franchigia: 10 % del risarcimento, </tspan><tspan font-weight="400" font-size="9" x="495.104" y="-87">almeno fr.</tspan><tspan font-weight="400" font-size="9" x="538.229" y="-87">20</tspan><tspan font-weight="400" font-size="9" x="550.937" y="-87">000.</tspan><tspan font-weight="400" font-size="9" x="568.75" y="-87">–</tspan><tspan font-weight="400" font-size="9" x="483.854" y="-76">•</tspan><tspan font-weight="400" font-size="9" x="495.104" y="-76">Nessuna limitazione della prestazione</tspan><tspan font-size="9" x="492.292" y="-262">Nessun assicuratore esige un’intensità minima </tspan><tspan font-size="9" x="492.292" y="-251">come requisito di copertura</tspan></text><rect x="46" y="333" width="101" height="23" class="MsftOfcThm_Text1_Stroke_v2" stroke="#000000" fill="#DFDFDF"></rect><text font-family="Arial,Arial_MSFontService,Arial" font-weight="700" font-size="9" transform="translate(58.2917 347)">Assicuratore<tspan font-size="9" x="58.5417" y="0">F</tspan></text><path d="M46.5 361.5 754.521 361.5" class="MsftOfcThm_Text1_Stroke_v2" stroke="#000000" stroke-width="0.833333" stroke-linejoin="round" stroke-miterlimit="10" fill="none" fill-rule="evenodd"></path><text font-family="Arial,Arial_MSFontService,Arial" font-weight="700" font-size="9" transform="translate(203.396 350)">217.40<tspan font-size="9" x="125.521" y="0">217.40</tspan><tspan font-size="9" x="251.771" y="0">362.30</tspan><tspan font-weight="400" font-size="9" x="332.812" y="-13">•</tspan><tspan font-weight="400" font-size="9" x="344.062" y="-13">Franchigia: 10</tspan><tspan font-weight="400" font-size="9" x="404.687" y="-13">% del risarcimento, </tspan><tspan font-weight="400" font-size="9" x="344.062" y="-2">almeno fr.</tspan><tspan font-weight="400" font-size="9" x="387.187" y="-2">20</tspan><tspan font-weight="400" font-size="9" x="399.896" y="-2">000.</tspan><tspan font-weight="400" font-size="9" x="417.708" y="-2">–</tspan><tspan font-weight="400" font-size="9" x="332.812" y="9">•</tspan><tspan font-weight="400" font-size="9" x="344.062" y="9">Nessuna limitazione della prestazione</tspan><tspan font-size="9" x="-0.31253" y="28">241.90</tspan><tspan font-size="9" x="125.208" y="28">260.40</tspan><tspan font-size="9" x="251.458" y="28">604.70</tspan><tspan font-size="9" x="-147.5" y="27">Premio annuo Ø</tspan></text></g></svg></p>
<p class="absatzvor ">L’ammontare del contributo proposto in percentuale sulla somma assicurata per gli edifici resta costante nel tempo, mentre cambia l’importo assoluto. Esso dipende in particolare dal rincaro nel settore dell’edilizia. Infatti, la somma assicurata segue l’andamento dei costi di costruzione poiché, nella maggior parte dei casi, le assicurazioni immobiliari assicurano gli edifici al valore a nuovo. Questo valore corrisponde ai costi per la ricostruzione di un edificio dello stesso tipo e delle stesse dimensioni, con lo stesso standard costruttivo e ai prezzi vigenti in loco. Definendo l’onere finanziario come percentuale della somma assicurata si garantisce una protezione costante contro i rischi sismici.</p>
<p class="absatz ">Lo strumento di finanziamento proposto per un terremoto di forte intensità non equivale a un’assicurazione casco totale che garantirebbe la copertura di tutti i danni agli edifici subiti in relazione a un terremoto. L’assicurazione contro perdite finanziarie non coperte in caso di terremoto rimane di responsabilità dei proprietari degli edifici. È prevedibile che i fornitori di soluzioni assicurative nell’ambito della prevenzione sismica offriranno prodotti integrativi in relazione all’attuazione proposta della mozione 20.4329. Con questi prodotti i proprietari di edifici potrebbero assicurarsi contro il rischio di dover versare un contributo massimo dello 0,7 per cento della somma assicurata per gli edifici. Potrebbero altresì assicurare il rischio residuo che i danni agli edifici causati dal terremoto possano superare la capacità proposta pari a circa 22 miliardi di franchi e che quindi non siano disponibili mezzi finanziari sufficienti per la riparazione dei danni. Sarebbe anche ipotizzabile una copertura della franchigia analogamente a quella dei danni in caso di terremoto moderato. Verrebbero invece meno i costi per le attuali assicurazioni private contro i terremoti a copertura degli edifici. Rispetto a oggi, i proprietari di edifici beneficerebbero nel complesso di una copertura analoga contro i rischi sismici, ma a prezzi più vantaggiosi.</p>
<section id="annex_u1/lvl_4.3.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#annex_u1/lvl_4.3.2">4.3.2 Assicurazioni</a>
</h2>
<div class="collapseable">
<p class="absatzvor ">I fornitori di assicurazioni private contro i terremoti e le assicurazioni immobiliari cantonali sono direttamente interessati dalla proposta attuazione della mozione 20.4329. Secondo i dati forniti dall’Autorità federale di vigilanza sui mercati finanziari (FINMA), a inizio 2024 le assicurazioni assoggettate alla vigilanza della FINMA, quindi tutte le assicurazioni attive nel settore privato, ma non quelle di diritto pubblico o cantonale, prevedevano un volume di premi per la copertura dei rischi sismici di ogni genere pari a 212 milioni di franchi (ovvero lo 0,8 % del volume complessivo atteso dei premi incassati solo dagli assicuratori danni nell’attività diretta in Svizzera), a fronte di una somma dei premi destinati unicamente all’assicurazione dei danni agli edifici in caso di terremoto inferiore a tale valore. Infatti, i rischi sismici coperti dalle assicurazioni possono comprendere, oltre ai danni agli edifici, anche il contenuto degli edifici nonché altre perdite finanziarie subite dalle imprese (ad es. perdite di pigioni o interruzioni d’esercizio), sempre che siano imputabili a un terremoto. Le offerte di copertura dei rischi sismici finora proposte dal mercato risulterebbero in gran parte obsolete, ma potrebbero essere sostituite da nuovi prodotti in linea con la proposta attuazione della mozione 20.4329. Per contro, le soluzioni assicurative per gli edifici non rilevati dall’attuazione prevista (v. n. 3.3.3) non dovrebbero essere modificate. Anche il mercato delle assicurazioni contro perdite di pigioni, interruzione d’esercizio o suppellettili domestiche e beni mobili verrebbe mantenuto nell’ambito dell’assicurazione contro i terremoti attualmente esistente. Una maggiore sensibilizzazione di privati e imprese verso i rischi sismici potrebbe determinare un’espansione di questo mercato, soprattutto perché il meccanismo di finanziamento proposto verrebbe applicato soltanto in caso di terremoti gravi.</p>
<p class="absatz ">Secondo stime presentate da fornitori di assicurazioni contro i terremoti, la capacità di copertura degli assicuratori svizzeri per il rischio sismico è attualmente compresa tra 10 e 25 miliardi di franchi. Il mercato assicurativo e riassicurativo è quindi in grado di coprire la domanda, peraltro attualmente bassa, di assicurazioni contro i terremoti. Considerando premi corrispondenti, gli assicuratori ritengono che capacità decisamente più elevate potrebbero essere gradualmente accumulate nel corso di diversi anni, senza tuttavia escludere eventuali oscillazioni nella capacità di copertura del mercato globale delle riassicurazioni del rischio sismico in Svizzera. </p>
<p class="absatz ">Un certo numero di primi assicuratori svizzeri ha pertanto introdotto una limitazione della copertura prevista contro i terremoti (ad es. a fr. 1 mia. all’anno per tutti i sinistri cumulati), per garantire un rischio calcolabile per l’assicurazione. Questa limitazione attuarialmente giustificabile viene adottata dagli assicuratori anche perché, essendo il terremoto un classico rischio cumulativo, basterebbe un unico evento per causare danni ingenti. È difficile pronosticare il potenziale complessivo di danni. Inoltre, l’assicuratore vuole e deve essere in grado di fornire le prestazioni contrattualmente concordate. A tal fine deve sempre disporre in qualsiasi momento di un capitale sufficiente. </p>
<p class="absatz ">Al calo dei premi incassati dovuto alla soppressione di alcuni dei prodotti attuali si deve contrapporre il volume dei premi per i prodotti nuovi o rimanenti. I nuovi prodotti assicurativi contro i terremoti, che copriranno ad esempio il contributo dello 0,7 per cento risultante dall’impegno eventuale oppure che andranno a integrare le assicurazioni esistenti che coprono l’interruzione d’esercizio, la perdita di pigioni, le suppellettili domestiche e l’inventario aziendale, possono almeno in parte compensare o persino eccedere la soppressione dei premi per l’assicurazione contro i terremoti. I prodotti degli assicuratori, insieme alla capacità dell’impegno eventuale, si integrano reciprocamente e porterebbero la prevenzione finanziaria di privati, imprese, Comuni e Cantoni a un livello equivalente alla copertura degli altri danni da elementi naturali. Al momento non è possibile formulare una stima quantitativa del volume dei premi previsto con il sistema proposto, anche perché non sono stati ancora chiariti tutti i dettagli a livello di legge. In linea di principio si può tuttavia affermare che anche con lo strumento di finanziamento proposto esiste un potenziale per soluzioni assicurative e riassicurative private complementari, data la ridotta penetrazione del mercato.</p>
<p class="absatz ">Le assicurazioni operano anche sul mercato ipotecario e, a fine 2023, con un volume di 34,8 miliardi di franchi<sup><a href="#fn-d7e1023" id="fnbck-d7e1023">26</a></sup> avevano una quota del 3,0 per cento del mercato ipotecario interno. In questo settore le assicurazioni sono esposte agli stessi rischi delle banche.</p>
<div class="footnotes"><p id="fn-d7e1023"><sup><a href="#fnbck-d7e1023">26</a></sup><sup></sup><sup> </sup><sup> </sup>Fonte: FINMA, Reporting degli assicuratori 2023, consultabile all’indirizzo: www.finma.ch &gt; Documentazione &gt; Pubblicazioni della FINMA &gt; Statistiche e cifre &gt; Cifre &gt; Parametri assicuratori &gt; Reporting degli assicuratori dal 2019.</p></div>
</div></section><section id="annex_u1/lvl_4.3.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#annex_u1/lvl_4.3.3">4.3.3 Banche e istituti di emissione di obbligazioni fondiarie</a>
</h2>
<div class="collapseable">
<p class="absatzvor ">Con la proposta attuazione della mozione 20.4329 è possibile ridurre indirettamente anche il rischio sismico delle banche. Per quanto notevole, si tratta di un rischio nel complesso decisamente inferiore rispetto a quello dei proprietari di edifici. Nella stragrande maggioranza dei casi, quali parti contraenti di contratti ipotecari, anche le banche sono esposte a un rischio sismico in misura corrispondente alle ipoteche in essere. A fine 2023 in Svizzera si contavano ipoteche in essere per un totale di circa 1169 miliardi di franchi<sup><a href="#fn-d7e1037" id="fnbck-d7e1037">27</a></sup>. Alla stessa data, il valore assicurato di tutti gli immobili e quindi il valore a nuovo di tutti gli immobili in Svizzera era decisamente maggiore, pari a circa 3495 miliardi di franchi; l’ipoteca media per edificio assicurato ammontava a circa 425 000 franchi. Il possibile pericolo per le banche è costituito in particolare da un evento sismico talmente violento da causare danni gravissimi alle strutture edili se non addirittura crolli degli edifici. In questi casi, che si possono già verificare a partire da una magnitudo pari a 6, l’edificio può perdere il proprio valore di pegno immobiliare per la banca che ha concesso l’ipoteca. Quindi, in casi estremi, la banca non avrebbe più alcun controvalore realizzabile in caso di mancati pagamenti dell’ipoteca in corso. Sarebbe praticamente impossibile riuscire a evitare mancati pagamenti su ipoteche di edifici crollati, con conseguenti perdite per le banche interessate. Le banche attive a livello regionale potrebbero essere esposte al rischio sismico in misura proporzionalmente maggiore rispetto alle banche ipotecarie operanti su scala nazionale, il cui rischio sismico viene automaticamente diversificato su tutte le ipoteche. In collaborazione con le assicurazioni, singole banche offrono anche una copertura dei rischi sismici nell’ambito dei finanziamenti immobiliari. La bassa copertura delle ipoteche da parte delle banche contro il rischio sismico si spiega anche con l’attuale capacità del mercato assicurativo e riassicurativo (v. n. 4.3.2). Una copertura sensibilmente maggiore delle ipoteche contro i rischi sismici comporterebbe premi più elevati e potrebbe essere difficile da conseguire in mancanza della capacità assicurativa necessaria. Nell’ambito dei propri investimenti le banche possiedono inoltre direttamente o indirettamente (ad es. tramite fondi) immobili esposti anch’essi al rischio sismico.</p>
<p class="absatz ">Le centrali d’emissione di obbligazioni fondiarie rappresentano un’eccezione per quanto concerne i rischi sismici delle banche. In Svizzera, la Banca di obbligazioni fondiarie degli istituti ipotecari svizzeri SA e la Centrale delle banche cantonali per le obbligazioni fondiarie SA sono le due emittenti di obbligazioni fondiarie con garanzia ipotecaria. A fine 2023 entrambi gli istituti avevano in circolazione obbligazioni fondiarie con ipoteche di primo grado per un totale superiore a 170 miliardi di franchi<sup><a href="#fn-d7e1049" id="fnbck-d7e1049">28</a></sup>. Fintanto che le ipoteche sottostanti rimangono sui libri delle banche finanziatrici, anche gli istituti di emissione di obbligazioni fondiarie non saranno esposti ad alcun rischio sismico diretto. Sussiste tuttavia indirettamente il rischio di dissesto di una o più banche regionali per perdite eccessive sulle ipoteche. Inoltre, analogamente alle banche ipotecarie attive su scala nazionale, gli investitori in obbligazioni fondiarie godono automaticamente di una certa diversificazione a livello di rischi sismici. Dal momento che le obbligazioni fondiarie sono generalmente raggruppate, il rischio sismico di un’obbligazione è ripartito sui debitori di un intero Paese, il che rende la probabilità di un fallimento totale piuttosto improbabile.</p>
<div class="footnotes">
<p id="fn-d7e1037"><sup><a href="#fnbck-d7e1037">27</a></sup><sup></sup><sup> </sup><sup> </sup>Fonte: portale dati BNS, consultabile all’indirizzo: https://data.snb.ch &gt; Banken &gt; Bankenstatistik &gt; Ausführliche Jahresendstatistik – Konzern &gt; Bilanz &gt; Aktiven &gt; Hypothekarforderungen Inland.</p>
<p id="fn-d7e1049"><sup><a href="#fnbck-d7e1049">28</a></sup><sup></sup>  Fonte: rapporti di gestione di entrambe le centrali d’emissione di obbligazioni fondiarie per l’esercizio 2023.</p>
</div>
</div></section><section id="annex_u1/lvl_4.3.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#annex_u1/lvl_4.3.4">4.3.4 Imprese</a>
</h2>
<div class="collapseable">
<p class="absatzvor ">In generale, in qualità di proprietari di edifici, le imprese sono anch’esse interessate dallo strumento di finanziamento proposto e, nei limiti delle disposizioni esecutive da emanare a livello di legge, soggiacciono all’obbligo contributivo, ma hanno anche diritto a ricevere prestazioni. A seconda dell’attuazione a livello di legge, lo strumento di finanziamento proposto riduce dunque anche i rischi finanziari delle imprese in materia di terremoti; restano eventualmente esclusi dalla sua applicazione gli edifici con una somma assicurata superiore a 25 milioni di franchi (v. n. 3.3.3). Le imprese possono pertanto contare sul fatto che anche i loro clienti sono assicurati contro i danni sismici fino a concorrenza della soglia di capacità di 22 miliardi di franchi, il che costituisce un aspetto essenziale per una ricostruzione efficace dopo un terremoto dannoso (v. n. 4.3.7).</p>
<p class="absatz ">In base alle norme contabili più diffuse per le imprese, come gli standard «IAS 37 Provisions, Contingent Liabilities and Contingent Assets» del 2024 emanati dall’organismo normativo internazionale «International Financial Reporting Standards» (IFRS)<sup><a href="#fn-d7e1063" id="fnbck-d7e1063">29</a></sup> o le raccomandazioni contabili Swiss GAAP-FER 23<sup><a href="#fn-d7e1074" id="fnbck-d7e1074">30</a></sup> , lo strumento di finanziamento proposto non crea un nuovo obbligo di costituire accantonamenti in misura corrispondente ai contributi da versare in caso di terremoto dannoso. Queste norme contabili predisposte per la durata di un esercizio ai fini della gestione delle imprese, per la determinazione di accantonamenti, tengono conto soltanto della probabilità di insorgenza di un terremoto e non dei rischi sismici cui è esposta un’impresa. A causa della rarità dei terremoti devastanti, questa probabilità di insorgenza è riportata come esigua in ogni singolo anno (v. n. 1.7). In linea di massima, gli accantonamenti vanno costituiti soltanto quando un impegno effettivo o legale e il futuro deflusso di mezzi risultano probabili. Nel caso presente, l’introduzione legislativa dello strumento di finanziamento proposto creerebbe un nuovo impegno legale, ma la probabilità del futuro deflusso di mezzi a seguito di un terremoto dannoso rimarrebbe in ogni singolo anno al di sotto della soglia di probabilità il cui superamento comporterebbe un obbligo di accantonamento. Per questo motivo si tratta di un impegno eventuale fuori bilancio che non richiede la costituzione di accantonamenti, perlomeno secondo gli standard IFRS. Se così non fosse, le imprese senza una copertura assicurativa sufficiente dovrebbero già oggi costituire accantonamenti adeguati contro il rischio sismico che andrebbero utilizzati al verificarsi di un terremoto dannoso per estinguere i prestiti ipotecari in essere.</p>
<div class="footnotes">
<p id="fn-d7e1063"><sup><a href="#fnbck-d7e1063">29</a></sup><sup></sup>  Consultabile all’indirizzo: <a href="https://www.ifrs.org" target="_blank">
				www.ifrs.org
			</a> &gt; IFRS Accounting Standards Navigator &gt; IAS 37 Provisions, Contingent Liabilities and Contingent Assets &gt; Standard.</p>
<p id="fn-d7e1074"><sup><a href="#fnbck-d7e1074">30</a></sup><sup></sup>  Consultabile all’indirizzo: www.fer.ch &gt; Standards &gt; Swiss GAAP FER 23 Rückstellungen.</p>
</div>
</div></section><section id="annex_u1/lvl_4.3.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#annex_u1/lvl_4.3.5">4.3.5 Casse pensioni e istituti di previdenza</a>
</h2>
<div class="collapseable">
<p class="absatzvor ">In veste di importanti investitori in immobili nazionali, anche le casse pensioni e gli istituti di previdenza sono esposti al rischio sismico. Secondo l’attuale statistica delle casse pensioni dell’Ufficio federale di statistica (UST), a fine 2022 gli oltre 1300 casse pensioni e istituti di previdenza hanno investito ben il 24 per cento dei propri attivi, ossia circa 250 miliardi di franchi, in immobili, di cui più di tre quarti in Svizzera<sup><a href="#fn-d7e1086" id="fnbck-d7e1086">31</a></sup>. Le casse pensioni utilizzano i proventi realizzati dalle attività immobiliari anche per versare rendite a più di 1,3 milioni di persone. Un deficit di copertura dei rischi sismici delle casse pensioni implica per i dipendenti e le imprese in qualità di datori di lavoro il rischio di dover versare contributi di risanamento dopo un terremoto per le perdite subite sugli immobili interessati. Non è noto quante casse pensioni assicurino attualmente i propri investimenti immobiliari diretti e indiretti contro il rischio sismico. </p>
<p class="absatz ">Nel settore ipotecario le casse pensioni sono esposte agli stessi rischi delle banche (v. n. 4.3.3). Oltre agli investimenti immobiliari diretti e indiretti, le casse pensioni operano anche nel settore ipotecario nazionale, sebbene con volumi decisamente più ridotti. A fine 2022 le ipoteche in essere ammontavano a 27 miliardi di franchi, pari a una quota del 2 per cento del mercato ipotecario interno. Le ipoteche sono assicurate in minima misura contro il rischio sismico. </p>
<p class="absatz ">Se un edificio non supera la soglia che dovrà ancora essere definita a livello di legge (v. n. 3.3.3), in caso di evento concreto anche le casse pensioni e gli istituti di previdenza, essendo anch’essi proprietari di edifici, saranno tenuti a versare un contributo sulla base della somma assicurata per i loro edifici, ma avranno altresì il diritto di ricevere prestazioni. Nel complesso, le casse pensioni e gli istituti di previdenza che si assicurano contro i rischi sismici presentano un certo potenziale di risparmio rispetto a oggi (v. n. 4.3.1), dal momento che hanno la possibilità di rinunciare al premio annuo per l’assicurazione contro i terremoti.</p>
<div class="footnotes"><p id="fn-d7e1086"><sup><a href="#fnbck-d7e1086">31</a></sup><sup></sup>  Fonte: Statistica delle casse pensioni 2022, consultabile all’indirizzo: www.bfs.admin.ch &gt; Statistiche &gt; Sicurezza sociale &gt; Previdenza professionale &gt; Statistica delle casse pensioni 2022.</p></div>
</div></section><section id="annex_u1/lvl_4.3.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#annex_u1/lvl_4.3.6">4.3.6 Locatari</a>
</h2>
<div class="collapseable"><p class="absatzvor ">I locatari non sottostanno all’obbligo di versamento di un contributo solidale e, di conseguenza, sono indirettamente interessati dalla proposta attuazione della mozione 20.4329, qualora si dovessero verificare trasferimenti di costi a loro carico. Il beneficio dell’attuazione proposta non è riservato ai proprietari di edifici, bensì anche ai locatari che, a differenza di quanto avviene oggi, hanno la certezza che i proprietari di edifici disporranno delle risorse finanziarie necessarie per ricostruire o riparare l’edificio danneggiato.</p></div></section><section id="annex_u1/lvl_4.3.7"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#annex_u1/lvl_4.3.7">4.3.7 Ripercussioni sull’economia</a>
</h2>
<div class="collapseable">
<p class="absatzvor ">Le ripercussioni di un terremoto dannoso sull’economia sono complesse. Da un lato, un simile evento può avere ripercussioni gravi sull’economia regionale, che a volte perdurano nel tempo e che possono interessare anche altre regioni o l’intero Paese. Secondo uno studio condotto sulle ripercussioni economiche di oltre 7000 terremoti dannosi accaduti nel mondo tra il 1900 e il 2012, le ripercussioni indirette di questi terremoti, ad esempio dovute a interruzioni d’esercizio o perdite di fatturato delle imprese, sono spesso di uguale entità o persino maggiori dei danni diretti agli edifici o all’infrastruttura<sup><a href="#fn-d7e1106" id="fnbck-d7e1106">32</a></sup>. Dall’altro lato, subito dopo un terremoto si osserva in genere un forte incremento regionale degli investimenti in edilizia e in macchinari e attrezzature. Le attività di ricostruzione devono essere pianificate e coordinate in modo da evitare, ove possibile, penuria di prodotti intermedi e forza lavoro. Mercati aperti e segnali adeguati sui prezzi possono contribuire a evitare situazioni di penuria e ottimizzare l’impiego efficace delle risorse. Una ricostruzione il più possibile rapida deve garantire la possibilità che lo stock di capitale fisico venga ricostituito, che le aziende mantengano la propria attività produttiva nelle regioni interessate e il capitale umano disponibile non vada perso, ad esempio attraverso l’abbandono definitivo della regione da parte di gruppi della popolazione. Una copertura esauriente dei rischi sismici crea prospettive e semplifica la pianificazione necessaria per un eventuale evento catastrofico. La copertura capillare dei danni agli edifici, come prevista con il meccanismo proposto nella mozione 20.4329, è un presupposto per una ricostruzione rapida. I complessi edilizi in proprietà per piani o intere schiere di abitazioni di proprietari diversi non potrebbero essere riparati se i singoli soggetti non avessero una copertura finanziaria sufficiente, poiché in tal caso il finanziamento non è garantito in misura complessiva. Una copertura capillare rappresenta pertanto una base importante per riuscire a superare con successo le conseguenze di un terremoto dannoso in Svizzera.</p>
<div class="footnotes"><p id="fn-d7e1106"><sup><a href="#fnbck-d7e1106">32</a></sup><sup></sup> Daniell J., Khazai B., Vervaeck A. e Wenzel F., <i>The worldwide economic impact </i><i>of earthquakes</i>, Proceedings of the 15th World Conference of Earthquake Engineering, gennaio 2012.</p></div>
</div></section><section id="annex_u1/lvl_5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#annex_u1/lvl_5">5 Aspetti giuridici</a>
</h2>
<div class="collapseable">
<section id="annex_u1/lvl_5/lvl_5.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#annex_u1/lvl_5/lvl_5.1">5.1 Compatibilità con gli impegni internazionali della Svizzera</a>
</h3>
<div class="collapseable">
<p class="absatzvor ">La Svizzera non ha impegni internazionali contrari relativamente alla gestione dei rischi sismici o alla prevenzione finanziaria degli stessi previste dal presente progetto. Conformemente all’articolo 173 capoverso 3 lettera e dell’ordinanza del 9 novembre 2005<sup><a href="#fn-d7e1123" id="fnbck-d7e1123">33</a></sup> sulla sorveglianza, i terremoti non sono coperti dall’assicurazione contro i danni causati dagli elementi naturali e sono pertanto esclusi anche dal campo d’applicazione dell’Accordo del 19 dicembre 1996<sup><a href="#fn-d7e1134" id="fnbck-d7e1134">34</a></sup> tra la Confederazione Svizzera e il Principato del Liechtenstein concernente l’assicurazione diretta e l’intermediazione assicurativa.</p>
<div class="footnotes">
<p id="fn-d7e1123"><sup><a href="#fnbck-d7e1123">33</a></sup><sup></sup>  <a href="https://fedlex.data.admin.ch/eli/cc/2005/735" target="_blank">RS <b>961.011</b></a></p>
<p id="fn-d7e1134"><sup><a href="#fnbck-d7e1134">34</a></sup><sup></sup>  <a href="https://fedlex.data.admin.ch/eli/cc/2001/43" target="_blank">RS<b> 0.961.514</b></a></p>
</div>
</div></section><section id="annex_u1/lvl_5/lvl_5.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#annex_u1/lvl_5/lvl_5.2">5.2 Subordinazione al freno alle spese</a>
</h3>
<div class="collapseable"><p class="absatzvor ">Con il progetto non vengono introdotte nuove disposizioni in materia di sussidi né decisi nuovi crediti d’impegno o limiti di spesa. Pertanto, il progetto non è subordinato al freno alle spese (art. 159 cpv. 3 lett. b Cost.).</p></div></section><section id="annex_u1/lvl_5/lvl_5.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#annex_u1/lvl_5/lvl_5.3">5.3 Rispetto del principio di sussidiarietà e del principio dell’equivalenza fiscale</a>
</h3>
<div class="collapseable"><p class="absatzvor ">Il principio di sussidiarietà e il principio dell’equivalenza fiscale sono rispettati. Alla Confederazione viene attribuita una competenza con effetto derogatorio a posteriori e i Cantoni mantengono la propria competenza per la protezione dai terremoti. La nuova competenza federale è finalizzata al finanziamento dei danni causati da terremoti a carico dei proprietari di edifici in tutta la Svizzera, i quali dovranno contribuire alla copertura dei danni fino a un tetto massimo. Si riducono in tal modo i possibili oneri finanziari dei poteri pubblici garantendo meglio la funzionalità dei diversi livelli istituzionali dopo un evento sismico dannoso.</p></div></section>
</div></section>
</div></section><section id="annex_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#annex_1">Allegato 1</a>
</h1>
<div class="collapseable"><section id="annex_1/lvl_u1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#annex_1/lvl_u1">Finanziamento dei rischi sismici nel confronto internazionale</a>
</h2>
<div class="collapseable">
<p class="absatz ">Il seguente confronto internazionale del finanziamento dei rischi sismici si basa sulla pubblicazione dell’Organizzazione per la cooperazione e lo sviluppo economici (OCSE) concernente la gestione finanziaria del rischio sismico<sup><a href="#fn-d7e1159" id="fnbck-d7e1159">35</a></sup>.</p>
<section id="annex_1/lvl_u1/lvl_u1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#annex_1/lvl_u1/lvl_u1">Protezione assicurativa dai rischi sismici nel confronto internazionale</a>
</h3>
<div class="collapseable"><p class="absatz ">Le due figure seguenti mostrano che pochissimi Paesi al mondo dispongono di una protezione finanziaria capillare contro i rischi sismici. Questa mancanza di copertura espone gli interessati a perdite imputabili a terremoti. Negli ultimi 20 anni, circa l’85 per cento dei danni mondiali causati da terremoti non era coperto da un’assicurazione.</p></div></section><div class="footnotes"><p id="fn-d7e1159"><sup><a href="#fnbck-d7e1159">35</a></sup><sup></sup> OCSE (2018), <i>Financial Management of Earthquake Risk</i>, consultabile all’indirizzo: <a href="https://www.oecd-ilibrary.org" target="_blank">
				www.oecd-ilibrary.org
			</a> &gt; Catalogue &gt; Books &gt; Finance and Investment &gt; 2018.</p></div>
</div></section></div></section><section id="annex_u1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#annex_u1">Figura 5</a>
</h1>
<div class="collapseable">
<p class="bild "><img data-scaled-width="107" data-scaled-height="49" data-original-page-width="148" data-original-text-width="108" src="image/image11.png"></p>
<p class="absatz08pt man-text-align-left ">Quota stimata di economie domestiche con una copertura assicurativa contro i terremoti.<i> </i><i><br>Fonte:</i> OCSE.</p>
<p class="absatzvor ">I diversi gradi di copertura dei rischi sismici sono dovuti in primo luogo alle partecipazioni statali a tale copertura. In alcuni Paesi sono stati stipulati accordi pubblici di (ri)assicurazione contro i terremoti al fine di ottenere la massima protezione assicurativa possibile e raggiungere in tal modo altissimi tassi di penetrazione. Si tratta di Paesi con una pericolosità sismica superiore alla media, come la Nuova Zelanda, l’Islanda, la Turchia o il Giappone. In molti Paesi, invece, la copertura privata dei rischi sismici è la forma principale di prevenzione sismica (ad es. in Italia, Grecia, Australia, Austria, Portogallo o Germania). Alcuni di questi Paesi presentano una pericolosità sismica potenzialmente elevata. Nella maggior parte di essi la penetrazione delle assicurazioni contro i terremoti è esigua, sebbene alcuni abbiano raggiunto tassi di diffusione analoghi a quelli dei Paesi con sistemi assicurativi pubblici particolari che, in genere, prevedono una copertura limitata.</p>
</div></section><section id="annex_u1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#annex_u1">Figura 6</a>
</h1>
<div class="collapseable">
<p class="bild "><img data-scaled-width="107" data-scaled-height="52" data-original-page-width="148" data-original-text-width="108" src="image/image12.png"></p>
<p class="absatz08pt ">Tassi di penetrazione delle assicurazioni contro i terremoti in funzione del tipo di offerta o del grado di impegno. <i>Fonte:</i> OCSE.</p>
<section id="annex_u1/lvl_u1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#annex_u1/lvl_u1">Assicurazioni pubbliche contro i terremoti</a>
</h2>
<div class="collapseable">
<p class="absatz ">Un rischio sismico non coperto può rappresentare per un Paese una garanzia statale implicita perché, in caso di sinistro, si prevede che coloro che non dispongono di un’assicurazione sufficiente ricevano un aiuto dopo un terremoto di forte intensità. La modalità di gestione dei costi di ricostruzione in seguito a un evento sismico può però ripercuotersi, <i>ex ante</i>, anche sugli incentivi alla riduzione del rischio esistenti per le economie domestiche, le imprese e i livelli di governo subnazionali. In diversi Paesi i Governi intervengono mettendo a disposizione una protezione assicurativa contro il rischio sismico. Questa protezione è spesso concepita appositamente per affrontare una pericolosità sismica elevata (ad es. in California negli Stati Uniti, in Cina, in Giappone, in Nuova Zelanda, a Taiwan e in Turchia). La copertura contro i terremoti è in genere collegata al pagamento di un premio. Tuttavia, a causa delle garanzie statali, i premi possono non essere commisurati al rischio. Nessun Paese conosce a oggi un meccanismo analogo a quello proposto nella mozione 20.4329. Anche nel Principato del Liechtenstein sono state avviate discussioni su questa problematica e l’11 luglio 2023<sup><a href="#fn-d7e1203" id="fnbck-d7e1203">36</a></sup> il Governo del Liechtenstein ha pubblicato un rapporto sulle modalità di attuazione di una soluzione di finanziamento analoga, in cui respinge una soluzione nazionale autonoma perché, data la ridotta estensione geografica del Paese, la cerchia solidale sarebbe troppo esigua. Infatti, anche solo nel caso di un terremoto a Vaduz, gran parte della popolazione subirebbe un danno. Il Governo del Liechtenstein ha tuttavia segnalato la disponibilità a verificare una collaborazione con la Svizzera.</p>
<p class="absatz ">I Governi possono fornire direttamente una copertura assicurativa e gestire i sistemi oppure possono assicurare la disponibilità di soluzioni assicurative contro i terremoti da parte di assicuratori privati, proponendo una qualche forma di riassicurazione o garanzia finanziata con fondi pubblici. I sistemi assicurativi pubblici in California (Stati Uniti), in Cina, in Islanda, in Nuova Zelanda, in Romania, in Spagna, nel Cantone di Zurigo e in Turchia offrono per il rischio sismico una protezione assicurativa diretta limitata. In California gli assicuratori privati sono tenuti a offrire una copertura dei rischi sismici e a tal fine possono scegliere se proporre una protezione assicurativa dell’autorità sismica della California o una protezione propria contro i terremoti. Nell’assicurazione pubblica contro i terremoti prevista in Francia, in Giappone o a Taiwan lo Stato è presente come riassicuratore. In Francia lo Stato prescrive che tutti i contratti di assicurazione immobiliare comprendano automaticamente anche la copertura contro i danni causati da terremoti e la possibilità per gli assicuratori di riassicurarsi presso la compagnia statale di riassicurazioni (Caisse Centrale de Réassurance). A volte gli assicuratori possono trasferire completamente i rischi al riassicuratore statale.</p>
<p class="absatz ">In molti Paesi in cui è prevista una forma di assicurazione pubblica contro i terremoti vengono coperti prevalentemente i rischi sismici delle economie domestiche private, ovvero degli edifici abitativi. È ciò che avviene ad esempio in Giappone, in Nuova Zelanda, a Taiwan, in Cina o in Turchia. In Francia e Spagna sono coperti anche immobili aziendali, motoveicoli e interruzioni d’esercizio causate da un terremoto. In Islanda e Spagna le assicurazioni coprono pure l’infrastruttura pubblica, oltre agli edifici abitativi e commerciali. Nella maggior parte dei Paesi è previsto un tetto massimo all’ammontare dei danni agli edifici risarcibili mediante il sistema adottato. Le varie assicurazioni contro i terremoti in California, Islanda e Spagna coprono invece tutti i danni, al netto di una franchigia.</p>
<p class="absatz ">In Islanda, Romania e Turchia è obbligatorio stipulare un’assicurazione contro i terremoti nell’ambito di una propria assicurazione specifica. Negli altri Paesi in cui esiste un’assicurazione pubblica contro i terremoti la copertura del rischio sismico è un’integrazione automatica alle polizze di assicurazione antincendio (ad es. in Francia, Nuova Zelanda o Spagna). In Giappone e California la sottoscrizione di un’assicurazione contro i terremoti è invece facoltativa.</p>
<div class="footnotes"><p id="fn-d7e1203"><sup><a href="#fnbck-d7e1203">36</a></sup><sup></sup> Risposta del Governo a un postulato presentato dal Landtag del Principato del Liechtenstein l’11 luglio 2023 concernente la creazione di un’assicurazione del Liechtenstein contro i terremoti mediante un sistema di impegni eventuali, n. 67/2023, consultabile all’indirizzo: <a href="https://www.llv.li/serviceportal2/amtsstellen/stabstelle-regierungskanzlei/bua_067_postulatsbeantwortung-erdbebenversicherung.pdf" target="_blank">
				rapporto sul postulato del Liechtenstein
			</a>.</p></div>
</div></section>
</div></section><section id="annex_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#annex_2">Allegato 2</a>
</h1>
<div class="collapseable"><section id="annex_2/lvl_u1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#annex_2/lvl_u1">Tabella riassuntiva dei dati utilizzati</a>
</h2>
<div class="collapseable">
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf ">Citazione, fonte </p>
				</th>
				<th class=" man-text-align-left ">
					
					<p class="man-template-tab-kpf ">Origine, metodo di calcolo, ipotesi</p>
				</th>
				<th class=" man-text-align-left ">
					
					<p class="man-template-tab-kpf ">Ultima<br>attualizzazione</p>
				</th>
			</tr>
			<tr>
				
				<td>
					
					<p class="man-template-tab-krpr man-text-align-left ">Compendio: danni agli edifici per circa fr. 45 mia., se si ripetesse il terremoto di Basilea. </p>
				</td>
				<td>
					
					<p class="man-template-tab-krpr man-text-align-left ">Stima del SED basata sul nuovo modello di rischio sismico della Svizzera</p>
				</td>
				<td>
					
					<p class="man-template-tab-krpr man-text-align-left ">2023</p>
				</td>
			</tr>
			<tr>
				
				<td>
					
					<p class="man-template-tab-krpr man-text-align-left ">N. 1.7: in media 1000–1500 terremoti all’anno</p>
				</td>
				<td>
					
					<p class="man-template-tab-krpr man-text-align-left ">SED</p>
				</td>
				<td>
					
					<p class="man-template-tab-krpr man-text-align-left ">2024</p>
				</td>
			</tr>
			<tr>
				
				<td>
					
					<p class="man-template-tab-krpr man-text-align-left ">N. 3.3.3: 2600 costruzioni federali</p>
				</td>
				<td>
					
					<p class="man-template-tab-krpr man-text-align-left ">Ufficio federale delle costruzioni <br>e della logistica </p>
				</td>
				<td>
					
					<p class="man-template-tab-krpr man-text-align-left ">2023</p>
				</td>
			</tr>
			<tr>
				
				<td>
					
					<p class="man-template-tab-krpr man-text-align-left ">N. 3.3.3: 2,7 mio. di edifici assicurati</p>
				</td>
				<td>
					
					<p class="man-template-tab-krpr man-text-align-left ">ASA e AICA</p>
				</td>
				<td>
					
					<p class="man-template-tab-krpr man-text-align-left ">2022</p>
				</td>
			</tr>
			<tr>
				
				<td>
					
					<p class="man-template-tab-krpr man-text-align-left ">N. 3.3.3: 6500 edifici con una somma assicurata superiore a fr. 25 mio.</p>
				</td>
				<td>
					
					<p class="man-template-tab-krpr man-text-align-left ">ASA e AICA</p>
				</td>
				<td>
					
					<p class="man-template-tab-krpr man-text-align-left ">2022</p>
				</td>
			</tr>
			<tr>
				
				<td>
					
					<p class="man-template-tab-krpr man-text-align-left ">N. 4.3.1: circa il 15 % degli edifici in Svizzera è assicurato contro i danni sismici.</p>
				</td>
				<td>
					
					<p class="man-template-tab-krpr man-text-align-left ">ASA e AICA</p>
				</td>
				<td>
					
					<p class="man-template-tab-krpr man-text-align-left ">2022</p>
				</td>
			</tr>
			<tr>
				
				<td>
					
					<p class="man-template-tab-krpr man-text-align-left ">N. 4.3.1: confronto tra i premi dell’assicurazione contro i terremoti</p>
				</td>
				<td>
					
					<p class="man-template-tab-krpr man-text-align-left ">Offerte di 6 fornitori di assicurazioni contro i terremoti per un oggetto rappresentativo nei tre Comuni di Berna, San Gallo e Visp. Le offerte sono state raccolte dalla Risk Agent GmbH per conto della SFI.</p>
				</td>
				<td>
					
					<p class="man-template-tab-krpr man-text-align-left ">2023</p>
				</td>
			</tr>
			<tr>
				
				<td>
					
					<p class="man-template-tab-krpr man-text-align-left ">N. 4.3.2: capacità di copertura degli assicuratori svizzeri per il rischio sismico compresa tra fr. 10–25 mia.</p>
				</td>
				<td>
					
					<p class="man-template-tab-krpr man-text-align-left ">Stima dell’ASA basata su un sondaggio</p>
				</td>
				<td>
					
					<p class="man-template-tab-krpr man-text-align-left ">2022</p>
				</td>
			</tr>
			<tr>
				
				<td>
					
					<p class="man-template-tab-krpr man-text-align-left ">N. 4.3.2: volume di premi per la copertura dei rischi sismici di ogni genere pari a fr. 212 mio.</p>
				</td>
				<td>
					
					<p class="man-template-tab-krpr man-text-align-left ">FINMA</p>
				</td>
				<td>
					
					<p class="man-template-tab-krpr man-text-align-left ">2024</p>
				</td>
			</tr>
			<tr>
				
				<td>
					
					<p class="man-template-tab-krpr man-text-align-left ">N. 4.3.2: ipoteche concesse da assicuratori per un volume di fr. 34,8 mia.</p>
				</td>
				<td>
					
					<p class="man-template-tab-krpr man-text-align-left ">FINMA, Reporting degli assicuratori</p>
				</td>
				<td>
					
					<p class="man-template-tab-krpr man-text-align-left ">2024</p>
				</td>
			</tr>
			<tr>
				
				<td>
					
					<p class="man-template-tab-krpr man-text-align-left " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">N. 4.3.3: ipoteche in essere delle banche di obbligazioni fondiarie per un totale superiore a fr. 170 mia. </p>
				</td>
				<td>
					
					<p class="man-template-tab-krpr man-text-align-left " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Rapporti di gestione della Banca di obbligazioni fondiarie degli istituti ipotecari svizzeri e della Centrale delle banche cantonali per le obbligazioni fondiarie</p>
				</td>
				<td>
					
					<p class="man-template-tab-krpr man-text-align-left " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">2024</p>
				</td>
			</tr>
			<tr>
				
				<td>
					
					<p class="man-template-tab-krpr man-text-align-left ">N. 4.3.3: ipoteche per un totale di circa fr. 1169 mia.</p>
				</td>
				<td>
					
					<p class="man-template-tab-krpr man-text-align-left ">BNS, portale dati</p>
				</td>
				<td>
					
					<p class="man-template-tab-krpr man-text-align-left ">2024</p>
				</td>
			</tr>
			<tr>
				
				<td>
					
					<p class="man-template-tab-krpr man-text-align-left ">N. 4.3.5: 24 % degli attivi delle casse pensioni aderenti all’Associazione svizzera delle istituzioni di previdenza (ovvero ca. fr. 250 mia.) è investito in immobili.</p>
				</td>
				<td>
					
					<p class="man-template-tab-krpr man-text-align-left ">Statistica delle casse pensioni dell’UST</p>
				</td>
				<td>
					
					<p class="man-template-tab-krpr man-text-align-left ">2023</p>
				</td>
			</tr>
		</table></div>
</div></section></div></section>
</div>
</div></body>
</html>
