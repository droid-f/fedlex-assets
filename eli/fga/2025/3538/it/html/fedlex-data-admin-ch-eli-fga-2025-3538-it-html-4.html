<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<title>input-it</title>
</head>
<body><div id="lawcontent">
<div id="preface">
<!--25.085--><p class="srnummer man-space-after-18">25.085</p>
<h1 class="erlasstitel botschafttitel">Messaggio<br>concernente la modifica della legge <br>sull’approvvigionamento economico del Paese </h1>
<p class="botschaftdatum man-space-before-3">del 12 novembre 2025</p>
<p class="botschaftlinie man-space-before-10"></p>
<p class="salutation man-space-before-3">Onorevoli presidenti e consiglieri,</p>
<p class="absatzvor man-space-before-8">con il presente messaggio vi sottoponiamo, per approvazione, il disegno di modifica della legge sull’approvvigionamento economico del Paese. </p>
<p class="absatz man-space-before-4">Nel contempo vi proponiamo di togliere dal ruolo il seguente intervento parlamentare:</p>
<p></p>
<div class="table layout-table"><table>
			
			
			<tr>
				
				
				<td>
					
					<p class="man-template-tab-krpr man-space-before-4">2021</p>
				</td>
				<td>
					
					<p class="man-template-tab-krpr man-space-before-4">M</p>
				</td>
				<td>
					
					<p class="man-template-tab-krpr man-space-before-4">20.3268</p>
				</td>
				<td>
					
					<p class="man-template-tab-krpr man-space-before-4">Beni essenziali. Ridurre la dipendenza economica. <br>(S 04.05.2020, Häberli-Koller; N 04.03.2021)</p>
				</td>
			</tr>
		</table></div>
<p class="absatzvor man-space-before-8">Gradite, onorevoli presidenti e consiglieri, l’espressione della nostra alta considerazione.</p>
<p></p>
<div class="table layout-table"><table>
			
			
			<tr>
				
				
				<td>
					
					<p class="unterschriftenfi1 man-space-before-24">12 novembre 2025</p>
				</td>
				<td>
					
					<p class="unterschriftenfi1 man-space-before-24">In nome del Consiglio federale svizzero:</p>
					<p class="unterschriftenfi man-space-before-6">La presidente della Confederazione, Karin Keller-Sutter<br>Il cancelliere della Confederazione, Viktor Rossi</p>
				</td>
			</tr>
		</table></div>
<p class="absatz man-space-before-4"></p>
<p class="absatz man-space-before-4"></p>
<p class="titeluebersicht man-space-after-13 man-font-weight-bold">Compendio</p>
<p class="absatzkurs man-font-style-italic man-space-before-4"><b>La revisione totale della legge del 17 giugno 2016 sull’approvvigionamento del Paese (LAP) è entrata in vigore il 1° giugno 2017. La revisione parziale proposta mira a rafforzare l’organizzazione dell’approvvigionamento economico del Paese (Approvvigionamento economico del Paese, AEP) e l’insieme degli strumenti a sua disposizione. In una prima fase, nell’estate del 2025, sono state modificate le disposizioni organizzative; il presente disegno di legge riguarda invece le modifiche necessarie a livello di strumenti.</b></p>
<p class="zwischentitel man-space-before-8 man-font-weight-bold"><i>Situazione iniziale</i></p>
<p class="absatzkurs man-font-style-italic man-space-before-4">Secondo l’articolo 102 della Costituzione federale, la Confederazione assicura l’approvvigionamento del Paese in beni e servizi vitali in caso di minacce d’ordine egemonico o bellico nonché in caso di gravi situazioni di penuria cui l’economia non è in grado di rimediare da sé. La Costituzione assegna inoltre alla Confederazione il compito di prendere misure preventive. </p>
<p class="absatzkurs man-font-style-italic man-space-before-4">L’obiettivo della presente revisione parziale è quello di rafforzare la sicurezza dell’approvvigionamento in beni e servizi d’importanza vitale, di migliorare il funzionamento generale dell’AEP e di assicurare che le misure volte a impedire situazioni di grave penuria vengano adottate tempestivamente. </p>
<p class="absatzkurs man-font-style-italic man-space-before-4">Viene mantenuta l’impostazione di base della legge e vengono riaffermati due principi, ossia quello della sussidiarietà dell’intervento dello Stato rispetto all’economia e quello della milizia. </p>
<p class="absatzkurs man-font-style-italic man-space-before-4">Le misure dell’AEP integrano il ruolo del settore privato per quanto riguarda la garanzia dell’approvvigionamento in beni e servizi d’importanza vitale. La strategia di politica economica esterna adottata il 24 novembre 2021 dal Consiglio federale mira inoltre a rafforzare la resilienza dell’economia nel suo insieme. </p>
<p class="absatzkurs man-font-style-italic man-space-before-4">Al di là delle misure generiche, il Consiglio federale persegue numerose strategie settoriali tese ad aumentare la sicurezza dell’approvvigionamento nei settori coinvolti, come la Strategia per la promozione a lungo termine della ricerca, dello sviluppo e della produzione di vaccini, il rapporto sulla difficoltà di approvvigionamento di medicamenti, la Strategia energetica 2050 e la Politica agricola 22+. Altri ambiti d’intervento affini possono concorrere a rafforzare la sicurezza dell’approvvigionamento, ad esempio la promozione dell’economia circolare nell’ambito della Strategia per uno sviluppo sostenibile 2030 o il Piano d’azione contro lo spreco alimentare, approvato il 6 aprile 2022. </p>
<p class="absatzkurs man-font-style-italic man-space-before-4">Va comunque ricordato che l’economia privata gioca un ruolo fondamentale per la sicurezza dell’approvvigionamento della Svizzera e che è anche nel suo interesse agire per mantenere catene di approvvigionamento il più possibile resilienti ed evitare difficoltà di approvvigionamento. La Confederazione esercita un ruolo sussidiario e tramite le strutture dell’AEP intrattiene un dialogo continuo con i rappresentanti dell’economia tramite un partenariato pubblico-privato.</p>
<p class="zwischentitel man-space-before-8 man-font-weight-bold"><i>Contenuto del progetto</i></p>
<p class="absatzkurs man-font-style-italic man-space-before-4">Alla luce di quanto esposto e al fine di rispondere alle nuove e crescenti esigenze, il Consiglio federale ha deciso di rafforzare l’organizzazione e il funzionamento dell’AEP nel quadro di una revisione parziale della LAP. Intende inoltre tenere conto delle esperienze maturate nelle varie situazioni di crisi, in particolare il rischio di penuria di energia elettrica durante l’inverno 2022/23. </p>
<p class="absatzkurs man-font-style-italic man-space-before-4">I punti principali della presente revisione parziale della LAP sono i seguenti:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4"><i>specificazione, tramite una definizione più precisa del concetto di «imminente», del momento a partire dal quale l’AEP interviene;</i></dd>
<dt class="man-space-before-4">– </dt>
<dd class="man-space-before-4"><i>rinuncia a garantire il finanziamento delle navi d’alto mare che battono bandiera svizzera mediante sussidi;</i></dd>
<dt class="man-space-before-4">– </dt>
<dd class="man-space-before-4"><i>garanzia della compatibilità con le norme dell’OMC nell’ambito del finanziamento dei costi di deposito e di capitale legati alla costituzione di scorte obbligatorie di riso commestibile;</i></dd>
<dt class="man-space-before-4">– </dt>
<dd class="man-space-before-4"><i>deroga all’obbligo di immatricolare mezzi di trasporto in Svizzera; </i></dd>
<dt class="man-space-before-4">– </dt>
<dd class="man-space-before-4"><i>introduzione di fattispecie contravvenzionali, affinché queste possano essere sanzionate secondo una procedura semplificata (procedura della multa disciplinare) e modifica della legge sulle multe disciplinari; </i></dd>
<dt class="man-space-before-4">– </dt>
<dd class="man-space-before-4"><i>concretizzazione delle competenze del Consiglio federale;</i></dd>
<dt class="man-space-before-4">– </dt>
<dd class="man-space-before-4"><i>precisazione dell’obbligo d’informare degli attori dell’AEP.</i></dd>
</dl>
<p class="absatzkurs man-font-style-italic man-space-before-4">Oltre a questi aspetti la modifica comprende anche l’inserimento nella legge di principi di good governance, conformemente alle raccomandazioni formulate nell’inchiesta amministrativa sull’organizzazione, le strutture e i processi dell’approvvigionamento economico del Paese del 18 settembre 2020 (rapporto Borbély). </p>
<p class="absatzkurs man-font-style-italic man-space-before-4">Si è inoltre intervenuti per colmare le lacune legali nella delega delle competenze che erano state individuate durante i lavori relativi alle ordinanze sulle misure preparatorie e d’intervento. </p>
<p class="absatzkurs man-font-style-italic man-space-before-4">Infine, si intende creare la base legale per il trattamento e la comunicazione dei dati così da poter realizzare un monitoraggio moderno dell’approvvigionamento. </p>
<p class="absatz man-space-before-4"></p>
<p class="absatz man-space-before-4"></p>
<p class="titelbotschaftinnen man-space-after-18">Messaggio</p>
</div>
<main id="maintext"><section id="lvl_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_1">1 Situazione iniziale </a>
</h1>
<div class="collapseable">
<section id="lvl_1/lvl_1.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.1">1.1 Necessità di agire e obiettivi</a>
</h2>
<div class="collapseable">
<p class="absatzvor man-space-before-8">La revisione totale della legge del 17 giugno 2016<sup><a href="#fn-d12786e174" id="fnbck-d12786e174">1</a></sup> sull’approvvigionamento del Paese (LAP) è entrata in vigore il 1° giugno 2017. Gli sviluppi intervenuti in vari ambiti dell’approvvigionamento economico del Paese e le esperienze maturate nella pratica hanno evidenziato la necessità di un’ulteriore revisione della legge.</p>
<p class="absatz man-space-before-4">Dopo le massicce perdite subite dalla Confederazione a causa della crisi mondiale che ha investito la navigazione marittima, dal 2018 l’organizzazione dell’approvvigionamento economico del Paese (Approvvigionamento economico del Paese, AEP) è stata sottoposta a un’analisi approfondita da parte di diversi organi. I rapporti<sup><a href="#fn-d12786e188" id="fnbck-d12786e188">2</a></sup> risultanti mettono in evidenza lacune e rischi legati alla normativa vigente nonché carenze sul piano dell’esecuzione.</p>
<p class="absatz man-space-before-4">A seguito di questi rapporti, il Dipartimento federale dell’economia, della formazione e della ricerca (DEFR) ha avviato nel 2021 la riforma dell’AEP<sup><a href="#fn-d12786e201" id="fnbck-d12786e201">3</a></sup>, mettendo l’accento sulle problematiche riguardanti le strutture direttive e organizzative. Sulla base di questo progetto, il Consiglio federale ha deciso di rafforzare l’AEP stesso e il relativo funzionamento nel quadro di una revisione parziale della LAP, al fine di rispondere a nuove e crescenti esigenze. </p>
<p class="absatz man-space-before-4">L’obiettivo è anche quello di tener conto delle esperienze maturate durante la pandemia di COVID-19 e in particolare di quelle legate al rischio di penuria di energia elettrica durante l’inverno 2022/23.</p>
<p class="absatz man-space-before-4">Il Parlamento ha deciso di adeguare la struttura direttiva dell’AEP nell’estate 2025; le nuove disposizioni sono entrate in vigore il 1° novembre 2025<sup><a href="#fn-d12786e213" id="fnbck-d12786e213">4</a></sup>.</p>
<p class="absatz man-space-before-4">La seconda parte della revisione della LAP prevede adeguamenti in materia di preparazione, intervento e attuazione. L’AEP dovrà essere in grado, a seconda dell’entità prevista delle perturbazioni dell’approvvigionamento, di ordinare misure tempestive per rafforzare i sistemi di approvvigionamento di importanza vitale; viene dunque precisato il concetto di situazione di grave penuria imminente. </p>
<p class="absatz man-space-before-4">Inoltre è stato dimostrato che per garantire l’applicabilità di una misura d’intervento deve essere possibile coinvolgere le imprese in modo vincolante già durante la fase preparatoria, anche se, considerate separatamente, non rivestono un ruolo di particolare importanza per l’approvvigionamento economico del Paese.</p>
<p class="absatz man-space-before-4">È importante poter sfruttare in modo ottimale il potenziale offerto dalla digitalizzazione anche ai fini dell’approvvigionamento economico del Paese. I crescenti requisiti per un monitoraggio professionale dei livelli e delle procedure di approvvigionamento, sia prima sia durante un’eventuale situazione di penuria, rendono necessarie modifiche all’obbligo d’informare e al trattamento e alla comunicazione dei dati.</p>
<p class="absatz man-space-before-4">Nella legge sono ora disciplinati due nuovi aspetti relativi alle restrizioni al consumo o all’utilizzo di beni di importanza vitale in caso di situazioni di grave penuria. In primo luogo, la competenza del DEFR di controllare l’utilizzo delle scorte obbligatorie richiede una base legale, ragione per cui tale competenza viene ora inserita nella legge. In secondo luogo vi è una modifica nelle disposizioni penali: per sgravare le autorità cantonali di perseguimento penale, in futuro sarà possibile punire le violazioni delle restrizioni al consumo o all’utilizzo di beni di importanza vitale in caso di situazioni di grave penuria secondo la procedura della multa disciplinare.</p>
<p class="absatz man-space-before-4">Per garantire l’approvvigionamento economico del Paese è possibile concludere trattati internazionali, come l’Accordo del 19 marzo 2024<sup><a href="#fn-d12786e236" id="fnbck-d12786e236">5</a></sup> concernente misure di solidarietà volte a garantire la sicurezza dell’approvvigionamento di gas tra il Governo della Repubblica Federale di Germania e il Governo della Confederazione Svizzera e il Governo della Repubblica Italiana (Accordo concernente misure di solidarietà volte a garantire la sicurezza dell’approvvigionamento di gas). Per adempiere gli obblighi assunti, il Consiglio federale deve poter ricorrere agli attori più idonei. </p>
<div class="footnotes">
<p id="fn-d12786e174"><sup><a href="#fnbck-d12786e174">1</a></sup><sup></sup> <a href="https://fedlex.data.admin.ch/vocabulary/legal-taxonomy/7641" target="_blank" data-rs-uri="https://fedlex.data.admin.ch/eli/cc/2017/308" data-rs="531" data-lang="it">RS <b>531</b></a></p>
<p id="fn-d12786e188"><sup><a href="#fnbck-d12786e188">2</a></sup><sup></sup> Rapporto delle CdG del 26 giu. 2018; <a href="https://www.parlament.ch/centers/documents/it/bericht-gpk-hochseeschifffahrts-buergschaften-2019-06-25-i.pdf" target="_blank">
				rapporto sintetico delle CdG del 25 giu. 2019
			</a>; rapporto della DelFin del 27 giu. 2019 sulle fideiussioni solidali della Confederazione per le navi svizzere d’alto mare; rapporto del 18 sett. 2020 sull’inchiesta amministrativa riguardante l’organizzazione, le strutture e i processi nell’approvvigionamento economico del Paese (non disponibile in italiano).</p>
<p id="fn-d12786e201"><sup><a href="#fnbck-d12786e201">3</a></sup><sup></sup> Il rapporto finale è disponibile in tedesco all’indirizzo www.admin.ch &gt; Documentazione &gt; Comunicato stampa del 30 mar. 2022: Il Consiglio federale ha preso decisioni di principio per una migliore sicurezza dell’approvvigionamento. </p>
<p id="fn-d12786e213"><sup><a href="#fnbck-d12786e213">4</a></sup><sup></sup> <a href="https://fedlex.data.admin.ch/eli/oc/2025/618" target="_blank">RU <b>2025</b> 618</a></p>
<p id="fn-d12786e236"><sup><a href="#fnbck-d12786e236">5</a></sup><sup></sup> RS …, <a href="https://fedlex.data.admin.ch/eli/fga/2024/2322" target="_blank">FF <b>2024</b> 2322</a></p>
</div>
</div></section><section id="lvl_1/lvl_1.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.2">1.2 Alternative esaminate e opzione scelta</a>
</h2>
<div class="collapseable">
<p class="absatzvor man-space-before-8">Dal 2018 sia l’organizzazione sia l’operato concreto dell’AEP sono stati messi ripetutamente sotto esame. Numerose raccomandazioni formulate dagli organi incaricati delle verifiche sono già state attuate senza la necessità di adeguare il quadro giuridico; altri ambiti d’intervento richiedono invece una decisione del legislatore. </p>
<p class="absatz man-space-before-4">Nella pratica in materia d’esecuzione della LAP, la questione di sapere da quale momento vadano adottate misure d’intervento dell’AEP è stata dibattuta in molte occasioni, in particolare durante la fase di preparazione a una possibile crisi energetica nel 2022. A risultare complesso è soprattutto l’aspetto temporale in relazione alle situazioni di penuria imminenti: un lasso di tempo definito per legge non permette infatti di tenere conto in modo mirato delle caratteristiche specifiche del settore economico colpito, dell’evoluzione prevista della situazione e della (possibile) entità del danno. Il Consiglio federale propone quindi di limitare la finestra temporale per adottare le misure d’intervento a pochi mesi prima che si verifichi una situazione di penuria. Tuttavia, a causa della diversa natura e dello sviluppo spesso imprevedibile delle situazioni di crisi, è importante che possa adottare anche misure che richiedono tempi relativamente lunghi. Dato che le misure dell’AEP sono sottoposte a consultazioni, si può partire dal presupposto che anche le misure di questo tipo godono di un’ampia legittimità. Il requisito della sussidiarietà continuerà ad applicarsi.</p>
<p class="absatz man-space-before-4">A causa delle crescenti problematiche relative all’approvvigionamento di medicamenti sempre più spesso si è reso necessario autorizzare il ricorso alle scorte obbligatorie. Secondo la prassi corrente del DEFR, la gestione di tali scorte è disciplinata nell’ambito di un’ordinanza concernente la liberazione di scorte obbligatorie. Per quanto riguarda la questione della capacità operativa in una situazione di penuria, era stata valutata l’opzione di estendere la competenza legislativa del DEFR a tutte le misure d’intervento. Tuttavia già nell’avamprogetto posto in consultazione questa competenza è stata ampiamente limitata dal momento che questa subdelega avrebbe permesso la modifica di disposizioni di notevole portata, se non addirittura un’ingerenza nei diritti fondamentali. In seguito, sulla base di quanto emerso dalla consultazione, l’opzione è stata del tutto scartata. </p>
<p class="absatz man-space-before-4">Per quanto riguarda la struttura organizzativa e direttiva dell’AEP, il legislatore ha optato per un nuovo modello: le necessarie modifiche di legge sono entrate in vigore il 1° novembre 2025. </p>
</div></section><section id="lvl_1/lvl_1.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.3">1.3 Rapporto con il programma di legislatura e il piano finanziario, nonché con le strategie del Consiglio federale</a>
</h2>
<div class="collapseable">
<p class="absatzvor man-space-before-8">Il progetto è parte della revisione parziale della LAP annunciata nel messaggio del 24 gennaio 2024<sup><a href="#fn-d12786e265" id="fnbck-d12786e265">6</a></sup> sul programma di legislatura 2023–2027 e nel decreto federale del 6 giugno 2024<sup><a href="#fn-d12786e279" id="fnbck-d12786e279">7</a></sup> sul programma di legislatura 2023–2027 e contribuisce al raggiungimento dell’obiettivo 18 del programma di legislatura 2023–2027 (La Svizzera accresce le proprie capacità di condotta nella gestione delle crisi, rafforza la propria capacità di resistenza e dispone di strumenti e mezzi per affrontare i pericoli e le minacce alla propria sicurezza). </p>
<p class="absatz man-space-before-4">L’adozione del messaggio concernente la revisione parziale della LAP nel 2025 viene inclusa nel preventivo 2025 con piano integrato dei compiti e delle finanze 2026–2028<sup><a href="#fn-d12786e295" id="fnbck-d12786e295">8</a></sup>. </p>
<div class="footnotes">
<p id="fn-d12786e265"><sup><a href="#fnbck-d12786e265">6</a></sup><sup></sup> <a href="https://fedlex.data.admin.ch/eli/fga/2024/525" target="_blank">FF <b>2024 </b>525</a>, pag. 93 e 115.</p>
<p id="fn-d12786e279"><sup><a href="#fnbck-d12786e279">7</a></sup><sup></sup> <a href="https://fedlex.data.admin.ch/eli/fga/2024/1140" target="_blank">FF <b>2024 </b>1140</a>, in particolare art. 19 n. 102</p>
<p id="fn-d12786e295"><sup><a href="#fnbck-d12786e295">8</a></sup><sup></sup> Preventivo 2025 con piano integrato dei compiti e delle finanze 2026–2028 dell’unità amministrativa DEFR, vol. 2, pag. 67.</p>
</div>
</div></section><section id="lvl_1/lvl_1.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.4">1.4 Interventi parlamentari</a>
</h2>
<div class="collapseable">
<p class="absatzvor man-space-before-8">Con il presente messaggio, il Consiglio federale propone lo stralcio dal ruolo della mozione Häberli-Koller <a href="https://www.parlament.ch/it/ratsbetrieb/suche-curia-vista/geschaeft?AffairId=20203268" target="_blank">
				20.3268
			</a> «Beni essenziali. Ridurre la dipendenza economica» depositata il 4 maggio 2020.</p>
<p class="absatz man-space-before-4">Nel rapporto del 31 agosto 2022<sup><a href="#fn-d12786e313" id="fnbck-d12786e313">9</a></sup> in adempimento di tale mozione e nel rapporto del 22 maggio 2024<sup><a href="#fn-d12786e323" id="fnbck-d12786e323">10</a></sup> sulle dipendenze commerciali della Svizzera, il Consiglio federale fa riferimento agli strumenti dell’AEP per ridurre le dipendenze economiche.</p>
<p class="absatz man-space-before-4">La modifica della LAP proposta rafforza e amplia questi strumenti. Ad esempio, viene definito il momento a partire dal quale intervenire; a determinate condizioni, le misure possono essere adottate anche in un momento non immediatamente precedente al sopraggiungere della situazione di penuria (art. 31 cpv. 2 D-LAP). Per far fronte a eventuali difficoltà all’interno delle catene del valore globali in maniera più efficace, vengono inoltre ampliate le competenze del Consiglio federale in materia di cooperazione internazionale (art. 61 D-LAP). Infine, l’ampliamento e la precisazione delle competenze legate agli obblighi d’informare e di notifica, nonché alla raccolta, al trattamento e alla comunicazione dei dati, creano le basi per un moderno monitoraggio dell’approvvigionamento, che permette di riconoscere più precocemente le perturbazioni e di porvi rimedio in modo più mirato (art. 64–64<i>b</i> D-LAP).</p>
<p class="absatz man-space-before-4">Le misure elencate nella LAP possono essere applicate a tutti i beni e i servizi d’importanza vitale, il cui elenco è volutamente non esaustivo per consentire un’interpretazione adattata alle circostanze (situazione mondiale, dipendenze, esigenze di sicurezza)<sup><a href="#fn-d12786e340" id="fnbck-d12786e340">11</a></sup>. La LAP consente quindi di adottare misure per garantire l’approvvigionamento della Svizzera anche se il concetto di «importanza vitale» dovesse cambiare, e integra la legislazione e le strategie a livello settoriale in modo da rafforzare la sicurezza dell’approvvigionamento nel relativo settore (Strategia vaccini, Strategia energetica, politica agricola, ecc.)</p>
<div class="footnotes">
<p id="fn-d12786e313"><sup><a href="#fnbck-d12786e313">9</a></sup><sup></sup> <a href="https://www.news.admin.ch/it/nsb?id=90147" target="_blank">
				www.admin.ch &gt; Documentazione &gt; Comunicati stampa &gt; 31.8.2022 &gt; Il Consiglio federale approva il rapporto sui beni essenziali
			</a></p>
<p id="fn-d12786e323"><sup><a href="#fnbck-d12786e323">10</a></sup><sup></sup> <a href="https://www.news.admin.ch/it/nsb?id=101096" target="_blank">
				www.admin.ch &gt; Documentazione &gt; Comunicati stampa &gt; 22.5.2024 &gt; La diversificazione permette di contenere le dipendenze commerciali della Svizzera
			</a></p>
<p id="fn-d12786e340"><sup><a href="#fnbck-d12786e340">11</a></sup><sup></sup> <a href="https://fedlex.data.admin.ch/eli/fga/2014/1571" target="_blank">FF <b>2014</b> 6105</a></p>
</div>
</div></section>
</div></section><section id="lvl_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_2">2 Procedura preliminare, in particolare procedura di consultazione</a>
</h1>
<div class="collapseable">
<section id="lvl_2/lvl_2.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.1">2.1 Risultati della procedura di consultazione</a>
</h2>
<div class="collapseable">
<p class="absatzvor man-space-before-8">Su incarico del Consiglio federale, dal 15 dicembre 2023 al 31 marzo 2024 il DEFR ha condotto una procedura di consultazione concernente la revisione parziale della legge sull’approvvigionamento del Paese<sup><a href="#fn-d12786e361" id="fnbck-d12786e361">12</a></sup>.</p>
<p class="absatz man-space-before-4">Sono stati invitati a partecipare i 26 Cantoni, la Conferenza dei Governi cantonali, 10 partiti politici, 3 associazioni mantello dei Comuni, delle città e delle regioni di montagna, 37 associazioni (mantello) e organizzazioni dell’economia nonché 4 commissioni extraparlamentari. </p>
<p class="absatz man-space-before-4">In totale sono pervenuti 98 pareri. Nell’ambito della procedura di consultazione si sono espressi 25 Cantoni, la Conferenza dei direttori cantonali dell’economia pubblica (CDEP), la Conferenza dei direttori cantonali dell’energia (EnDK) e la Conferenza dei direttori cantonali dell’agricoltura (CDCA), 4 partiti politici, un’associazione mantello dei Comuni, delle città e delle regioni di montagna, 51 associazioni (mantello) e organizzazioni dell’economia, 3 commissioni extra-parlamentari e 12 imprese. Il rapporto sui risultati è stato pubblicato il 19 febbraio 2025<sup><a href="#fn-d12786e378" id="fnbck-d12786e378">13</a></sup>. </p>
<p class="absatz man-space-before-4">La maggioranza dei Cantoni, l’Unione delle città svizzere, la CDEP, la EnDK e la CDCA si dichiarano favorevoli a modernizzare la LAP. Osservano che la pandemia di COVID-19 e il rischio di penuria di energia elettrica nell’inverno 2022/23 hanno evidenziato la necessità di intervenire; allo stesso tempo, questi enti approvano il mantenimento del principio di sussidiarietà e di milizia. I partiti (Il Centro, PLR, UDC, PS) sostengono la revisione: il Centro e il PLR sottolineano la responsabilità principale dell’economia, mentre l’UDC accoglie con favore soprattutto il rafforzamento della collaborazione tra Confederazione ed economia. Tra le organizzazioni e le associazioni (mantello) dell’economia, le associazioni industriali e dei consumatori hanno espresso un parere positivo, mentre le organizzazioni del settore agricolo e degli oli minerali hanno sottolineato un possibile indebolimento del principio di milizia. Le imprese sono generalmente allineate al parere delle rispettive associazioni di categoria.</p>
<p class="absatz man-space-before-4">Il progetto è stato accolto con favore dalla maggioranza dei partecipanti ma sono pervenuti numerosi commenti e suggerimenti di modifica. </p>
<p class="absatz man-space-before-4">Dato che le disposizioni organizzative sono già state modificate in una prima fase, i risultati della consultazione in merito a tali disposizioni sono riassunti nel messaggio del 19 febbraio 2025<sup><a href="#fn-d12786e395" id="fnbck-d12786e395">14</a></sup> concernente la modifica della legge sull’approvvigionamento economico del Paese. La seguente sintesi dei risultati della consultazione riguarda i restanti aspetti:</p>
<dl class="man-space-after-0">
<dt class="man-space-before-4">– </dt>
<dd class="man-space-before-4">specificazione del momento a partire dal quale l’AEP interviene;</dd>
<dt class="man-space-before-4">– </dt>
<dd class="man-space-before-4">garanzia della compatibilità delle disposizioni concernenti la riscossione di contributi al fondo di garanzia con le regole dell’Organizzazione mondiale del commercio (OMC) e gli accordi di libero scambio (ALS);</dd>
<dt class="man-space-before-4">– </dt>
<dd class="man-space-before-4">delega di compiti pubblici a organizzazioni dell’economia.</dd>
</dl>
<section id="lvl_2/lvl_2.1/lvl_2.1.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.1/lvl_2.1.1">2.1.1 Specificazione del momento a partire dal quale l’AEP interviene</a>
</h3>
<div class="collapseable"><p class="absatzvor man-space-before-8">15 Cantoni, 3 partiti politici, l’Unione delle città svizzere, 40 organizzazioni e associazioni dell’economia, 2 commissioni extraparlamentari e 11 imprese approvano la proposta di specificare il momento a partire dal quale l’AEP interviene. 12 Cantoni, un partito politico, 8 organizzazioni e associazioni dell’economia e 3 imprese si sono espressi a favore ma chiedono ad esempio una definizione a livello di legge della probabilità di insorgenza o che sia data espressamente la priorità alle misure di gestione della domanda rispetto alle misure di gestione dell’offerta. Un’organizzazione dell’economia ha espresso un parere contrario. I favorevoli auspicano una gestione tempestiva ed efficace delle eventuali situazioni di grave penuria e il minor danno possibile dal punto di vista economico. Nonostante alcune riserve, che vertono essenzialmente su un possibile minore margine di manovra qualora il concetto di «imminente» venisse interpretato in modo troppo rigido, la maggior parte dei partecipanti si è detta favorevole a specificare il momento a partire dal quale l’AEP interviene.</p></div></section><section id="lvl_2/lvl_2.1/lvl_2.1.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.1/lvl_2.1.2">2.1.2 Garanzia della compatibilità delle disposizioni concernenti la riscossione di contributi al fondo di garanzia con le regole dell’OMC e gli ALS </a>
</h3>
<div class="collapseable"><p class="absatzvor man-space-before-8">18 Cantoni, 4 partiti politici, l’Unione delle città svizzere, 29 organizzazioni e associazioni dell’economia, 3 commissioni extraparlamentari e 9 imprese sostengono l’adeguamento concernente i contributi al fondo di garanzia con l’obiettivo di assicurare la compatibilità con le regole dell’OMC e gli ALS. 9 Cantoni, 20 organizzazioni e associazioni dell’economia e 5 imprese sono invece contrari. I favorevoli sottolineano l’importanza del rispetto delle norme internazionali e della parità di trattamento degli operatori di mercato nazionali ed esteri. Le voci contrarie provengono principalmente da attori nei settori dell’agricoltura e delle scorte obbligatorie, i quali temono che l’abolizione delle eccezioni attuali comporti un aumento dei costi di produzione, una perdita di competitività e un indebolimento della produzione nazionale.</p></div></section><section id="lvl_2/lvl_2.1/lvl_2.1.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.1/lvl_2.1.3">2.1.3 Delega di compiti pubblici a organizzazioni dell’economia</a>
</h3>
<div class="collapseable"><p class="absatzvor man-space-before-8">26 Cantoni, 3 partiti politici, l’Unione delle città svizzere, 24 organizzazioni e associazioni dell’economia, una commissione extraparlamentare e 3 imprese non si sono volutamente pronunciati in merito alle disposizioni previste, per evitare conflitti d’ interesse e garantire l’indipendenza delle organizzazioni dell’economia incaricate. L’avamprogetto in consultazione prevedeva che i compiti potessero essere delegati solo a organizzazioni che non svolgono attività lucrative nel settore dei compiti delegati e i cui collaboratori non occupano una funzione in un settore specializzato dell’AEP. Un Cantone, un partito politico, 24 organizzazioni e associazioni dell’economia e 11 imprese sono invece esplicitamente contrari: temono infatti un indebolimento dei principi di milizia e di sussidiarietà, l’impossibilità di mantenere la collaudata collaborazione tra economia e Stato nonché una perdita di competenze a causa della limitazione della collaborazione con specialisti. Sottolineano inoltre che il legame tra il settore pubblico e gli attori dell’economia è un punto cardine del sistema svizzero. Invece di escludere in via generale un’organizzazione attiva nel settore dei compiti delegati o i cui collaboratori occupano una funzione in un settore specializzato dell’AEP, le modifiche proposte privilegiano la divulgazione delle relazioni d’interesse delle organizzazioni coinvolte o meccanismi di controllo alternativi.</p></div></section><div class="footnotes">
<p id="fn-d12786e361"><sup><a href="#fnbck-d12786e361">12</a></sup><sup></sup> <a href="https://fedlex.data.admin.ch/eli/fga/2023/2879" target="_blank">FF <b>2023</b> 2879</a></p>
<p id="fn-d12786e378"><sup><a href="#fnbck-d12786e378">13</a></sup><sup></sup> Il rapporto è disponibile all’indirizzo <a href="https://www.fedlex.admin.ch/it/consultation-procedures/ended/2023" target="_blank">
				www.admin.ch &gt; Diritto federale &gt; Procedure di consultazione &gt; Procedure di consultazione concluse
			</a> &gt; 2023 &gt; Dipartimento federale dell’economia, della formazione e della ricerca.</p>
<p id="fn-d12786e395"><sup><a href="#fnbck-d12786e395">14</a></sup><sup></sup>  <a href="https://fedlex.data.admin.ch/eli/fga/2025/812" target="_blank">FF <b>2025</b> 812</a></p>
</div>
</div></section><section id="lvl_2/lvl_2.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.2">2.2 Valutazione dei risultati della procedura di consultazione</a>
</h2>
<div class="collapseable">
<p class="absatzvor man-space-before-8">Nel complesso, dalla consultazione emerge un ampio consenso nei confronti dei principi generali del progetto. Tutti i gruppi sostengono l’importanza della specificazione del momento a partire dal quale l’AEP interviene e non mettono in dubbio i benefici di un intervento tempestivo e proporzionato. Le opinioni in merito all’adeguamento concernente i contributi al fondo di garanzia con l’obiettivo di garantire la compatibilità con le regole dell’OMC e gli ALS sono invece contrastanti. Nonostante la maggioranza degli interpellati sia a favore, la maggior parte dei pareri contrari proviene da organizzazioni nei settori dell’agricoltura e delle scorte obbligatorie, che svolgono un ruolo essenziale nella messa in pratica di tali disposizioni. Per quanto riguarda le disposizioni concernenti la delega di compiti pubblici a organizzazioni dell’economia viene invece richiesta un’alternativa basata sulla pratica.</p>
<p class="absatz man-space-before-4">Sono inoltre pervenute numerose osservazioni sul modo in cui l’AEP dovrebbe svolgere il suo ruolo, che però non vengono vagliate durante la revisione parziale della legge, bensì ad altri livelli (orientamento strategico dell’AEP, ordinanze sull’organizzazione e sulle misure, regolamento interno, mansionario, contratti). </p>
<p class="absatz man-space-before-4">Sono infine pervenute proposte integrative che non riguardano punti presenti nel progetto in consultazione. Tali proposte concernono i beni e i servizi d’importanza vitale, l’affidamento di competenze di diritto pubblico a soggetti privati, l’impiego dei mezzi finanziari dei fondi di garanzia a scopi di promozione nonché l’indennità per gli obblighi legali a cui sono soggetti i privati, e non sono state prese in considerazione per il presente progetto di legge.</p>
<p class="absatz man-space-before-4">Alcuni pareri sono trattati più avanti, al capitolo 5 (Commento ai singoli articoli).</p>
</div></section>
</div></section><section id="lvl_3"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_3">3 Diritto comparato, in particolare rapporto con il diritto europeo</a>
</h1>
<div class="collapseable">
<p class="absatzvor man-space-before-8">Garantire l’approvvigionamento del Paese in beni e servizi d’importanza vitale è uno dei compiti fondamentali delle nazioni industrializzate. La maggior parte dei Paesi dell’UE dispone di meccanismi appositi, ad esempio la conservazione di scorte strategiche di beni d’importanza vitale, come derrate alimentari, farmaci, energia ecc., la regolamentazione dei prezzi e dei mercati o l’impiego di sovvenzioni o altri tipi di interventi statali. Per determinati ambiti, l’UE emana inoltre programmi per la sicurezza dell’approvvigionamento, alcuni dei quali saranno illustrati qui di seguito. In linea di principio ogni Stato membro è libero di decidere come impostare le misure preparatorie a livello nazionale. In alcuni modelli, Stato e settore economico condividono la costituzione e il finanziamento delle scorte; in altri, lo Stato impartisce istruzioni all’economia, lasciando alle imprese private il compito di occuparsi dello stoccaggio.</p>
<p class="absatz man-space-before-4">L’UE ha reagito alla crisi energetica provocata dalla guerra in Ucraina accelerando la transizione verso un sistema energetico a basse emissioni. L’inserimento dei capitoli REPowerEU<sup><a href="#fn-d12786e457" id="fnbck-d12786e457">15</a></sup> nel dispositivo per la ripresa e la resilienza<sup><a href="#fn-d12786e465" id="fnbck-d12786e465">16</a></sup> ha consentito di rafforzare l’autonomia strategica diversificando l’approvvigionamento energetico e riducendo drasticamente la dipendenza dalle importazioni di combustibili fossili dalla Russia. Tra gli strumenti per rafforzare la sicurezza dell’approvvigionamento si può annoverare il Regolamento (UE) 2017/1938<sup><a href="#fn-d12786e473" id="fnbck-d12786e473">17</a></sup>, che obbliga gli Stati membri a elaborare piani d’azione e d’emergenza preventivi e stabilisce un meccanismo di solidarietà vincolante, che prevede l’approvvigionamento reciproco di gas ai clienti protetti in caso di crisi.</p>
<p class="absatz man-space-before-4">Tra gli obiettivi della politica agricola comune (PAC) si trova quello di migliorare la produttività dell’agricoltura, in modo da garantire un approvvigionamento sicuro in derrate alimentari a prezzi accessibili. Per compensare situazioni di difficoltà sui mercati del settore agricolo, la PAC prevede una serie di misure di mercato basate sul regolamento (UE) n. 1308/2013<sup><a href="#fn-d12786e483" id="fnbck-d12786e483">18</a></sup>, come la sorveglianza del mercato o misure straordinarie per far fronte a situazioni di crisi sopraggiunte o prevedibili. Al fine di garantire la sicurezza alimentare, l’UE applica un piano di emergenza<sup><a href="#fn-d12786e491" id="fnbck-d12786e491">19</a></sup> basato sulle esperienze maturate durante la pandemia di COVID-19. A seguito della crisi in Ucraina, il 23 marzo 2022 la Commissione europea ha pubblicato una comunicazione<sup><a href="#fn-d12786e499" id="fnbck-d12786e499">20</a></sup> contenente una serie di misure, tra cui un quadro temporaneo di crisi<sup><a href="#fn-d12786e507" id="fnbck-d12786e507">21</a></sup> per misure di aiuto di Stato, rivolte anche al settore della politica agricola.</p>
<p class="absatz man-space-before-4">La pandemia di COVID-19 ha evidenziato che sono necessarie misure coordinate tra gli Stati membri dell’UE nel settore sanitario. Nel quadro del pacchetto per l’Unione europea della salute sono stati quindi adottati quattro regolamenti<sup><a href="#fn-d12786e517" id="fnbck-d12786e517">22</a></sup> per consolidare e ampliare il margine di manovra dell’UE e dei suoi organi; è inoltre stata istituita l’Autorità europea per la preparazione e la risposta alle emergenze sanitarie<sup><a href="#fn-d12786e525" id="fnbck-d12786e525">23</a></sup> (<i>Health Emergency Preparedness and Response Authority</i> [HERA]). Nella fase di preparazione, questa autorità raccoglie informazioni sulle minacce e le potenziali crisi sanitarie. Se la Commissione europea constata un’emergenza, l’HERA può adottare misure immediate. </p>
<p class="absatz man-space-before-4">Il Regolamento relativo alle emergenze e alla resilienza nel mercato interno (IMERA)<sup><a href="#fn-d12786e538" id="fnbck-d12786e538">24</a></sup> serve ad anticipare emergenze future così come a prepararsi e rispondere alle stesse, monitorando potenziali crisi emergenti, attivando una modalità di vigilanza o di emergenza e coordinando le risposte a livello di UE e di Stati membri. Firmato il 9 ottobre 2024, il regolamento entra in vigore il 29 gennaio 2026. Il pacchetto comprende il regolamento principale nonché il regolamento e la direttiva omnibus.</p>
<div class="footnotes">
<p id="fn-d12786e457"><sup><a href="#fnbck-d12786e457">15</a></sup><sup></sup> Comunicazione della Commissione del 18 maggio 2022, «Piano REPowerEU», COM (2022) 230 final.</p>
<p id="fn-d12786e465"><sup><a href="#fnbck-d12786e465">16</a></sup><sup></sup> Regolamento (UE) 2021/241 del Parlamento europeo e del Consiglio, del 12 febbraio 2021, che istituisce il dispositivo per la ripresa e la resilienza, GU L 57 del 18.2.2021, pag. 1, modificato da ultimo dal regolamento (UE) 2023/435 del Parlamento europeo e del Consiglio, del 27.2.2023, che modifica il regolamento (UE) 2021/241 per quanto riguarda l’inserimento di capitoli dedicati al piano REPowerEU nei piani per la ripresa e la resilienza e che modifica i regolamenti (UE) n. 1303/2013, (UE) 2021/1060 e (UE) 2021/1755, e la direttiva 2003/87/CE, GU L 63 del 27.2.2023, pag. 1. </p>
<p id="fn-d12786e473"><sup><a href="#fnbck-d12786e473">17</a></sup><sup></sup> Regolamento (UE) 2017/1938 del Parlamento europeo e del Consiglio, del 25 ottobre 2017, concernente misure volte a garantire la sicurezza dell’approvvigionamento di gas e che abroga il regolamento (UE) n. 994/2010; GU L 280 del 28.2.2017, pag. 1.</p>
<p id="fn-d12786e483"><sup><a href="#fnbck-d12786e483">18</a></sup><sup></sup> Regolamento (UE) n. 1308/2013 del Parlamento europeo e del Consiglio, del 17 dicembre 2013, recante organizzazione comune dei mercati dei prodotti agricoli e che abroga i regolamenti (CEE) n. 922/72, (CEE) n. 234/79, (CE) n. 1037/2001 e (CE) n. 1234/2007 del Consiglio, GU L 347 del 20.12.2013, pag. 671.</p>
<p id="fn-d12786e491"><sup><a href="#fnbck-d12786e491">19</a></sup><sup></sup> Comunicazione della Commissione del 12 novembre 2021, «Piano di emergenza per garantire l’approvvigionamento alimentare e la sicurezza di tale approvvigionamento in tempi di crisi», COM (2021) 689 final.</p>
<p id="fn-d12786e499"><sup><a href="#fnbck-d12786e499">20</a></sup><sup></sup> Comunicazione della Commissione del 23 marzo 2022, «Proteggere la sicurezza alimentare e rafforzare la resilienza dei sistemi alimentari», COM (2022) 133 final.</p>
<p id="fn-d12786e507"><sup><a href="#fnbck-d12786e507">21</a></sup><sup></sup> Comunicazione della Commissione del 24 marzo 2022, «Quadro temporaneo di crisi per misure di aiuto di Stato a sostegno dell’economia a seguito dell’aggressione della Russia contro l’Ucraina», GU C 131I, pag. 1.</p>
<p id="fn-d12786e517"><sup><a href="#fnbck-d12786e517">22</a></sup><sup></sup> Regolamento (UE) 2022/123 del Parlamento europeo e del Consiglio, del 25 gennaio 2022, relativo a un ruolo rafforzato dell’Agenzia europea per i medicinali nella preparazione alle crisi e nella loro gestione in relazione ai medicinali e ai dispositivi medici, GU L 20 del 31.1.2022, pag. 1. Regolamento (UE) 2022/2370 del Parlamento europeo e del Consiglio, del 23 novembre 2022, recante modifica del regolamento (CE) n. 851/2004, con il quale si crea un Centro europeo per la prevenzione e il controllo delle malattie, GU L 314 del 6.12.2022, pag. 1. Regolamento (UE) 2022/2371 del Parlamento europeo e del Consiglio, del 23 ottobre 2022, relativo alle gravi minacce per la salute a carattere transfrontaliero e che abroga la decisione n. 1082/2013/UE; GU L 314 del 6.12.2022, pag. 26. Regolamento (UE) 2022/2372 del Consiglio, del 24 ottobre 2022, relativo a un quadro di misure volte a garantire la fornitura di contromisure mediche di rilevanza per le crisi in caso di un’emergenza di sanità pubblica a livello dell’Unione, GU L 314 del 6.12.2022, pag. 64.</p>
<p id="fn-d12786e525"><sup><a href="#fnbck-d12786e525">23</a></sup><sup></sup> Comunicazione della Commissione del 16 settembre 2021, «Presentazione dell’HERA, l’Autorità europea per la preparazione e la risposta alle emergenze sanitarie, il prossimo passo verso il completamento dell’Unione europea della salute», COM (2021) 576 final.</p>
<p id="fn-d12786e538"><sup><a href="#fnbck-d12786e538">24</a></sup><sup></sup> Regolamento (UE) 2024/2747 del Parlamento europeo e del Consiglio, del 9 ottobre 2024, che istituisce un quadro di misure in materia di emergenza e resilienza del mercato interno e che modifica il regolamento (CE) n. 2679/98 del Consiglio (regolamento sulle emergenze e la resilienza nel mercato interno).</p>
</div>
</div></section><section id="lvl_4"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_4">4 Punti essenziali del progetto</a>
</h1>
<div class="collapseable">
<section id="lvl_4/lvl_4.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.1">4.1 La normativa proposta</a>
</h2>
<div class="collapseable">
<p class="absatzvor man-space-before-8">La revisione parziale della LAP si riallaccia agli obiettivi della revisione totale del 2016. Mira a modernizzare e dinamizzare ulteriormente nonché a rafforzare la resilienza dell’approvvigionamento economico del Paese, in particolare in caso di crisi di approvvigionamento che investono contemporaneamente vari settori economici. L’impostazione di base viene mantenuta; l’economia continuerà a essere la principale responsabile dell’approvvigionamento, con il sostegno di misure d’intervento mirate. </p>
<p class="absatz man-space-before-4">Il ritmo serrato dei processi economici e l’aumento dei rischi per l’approvvigionamento del Paese rendono necessario adottare misure preparatorie adeguate già prima dell’insorgere di una situazione di grave penuria; tali misure devono essere sufficientemente chiare per gli attori coinvolti. Deve inoltre essere possibile definire e mettere in atto misure d’intervento entro un periodo di tempo ragionevole, il che richiede un elevato livello di preparazione. Se queste condizioni sono rispettate, è possibile attuare le misure immediatamente o nel giro di poche settimane, massimizzando le probabilità di riuscire a gestire la situazione e a scongiurare, o almeno ridurre al minimo, eventuali gravi danni economici.</p>
<p class="absatz man-space-before-4">Per raggiungere tale scopo sono state elaborate le seguenti modifiche di legge: </p>
<dl class="man-space-after-0">
<dt class="man-space-before-4">– </dt>
<dd class="man-space-before-4">specificazione del momento a partire dal quale vengono attivate le misure dell’AEP: viene precisato il concetto di situazione di grave penuria imminente;</dd>
<dt class="man-space-before-4">– </dt>
<dd class="man-space-before-4">ottimizzazione del livello di preparazione delle misure d’intervento: viene introdotta la possibilità di prevedere obblighi di notifica in relazione al piano di attuazione;</dd>
<dt class="man-space-before-4">– </dt>
<dd class="man-space-before-4">creazione e rafforzamento di basi decisionali: vengono definite nuove disposizioni relative alla raccolta e alla comunicazione delle informazioni e dei dati necessari per una misura dell’AEP. </dd>
</dl>
<p class="absatz man-space-before-4">Gli strumenti dell’AEP servono in primo luogo a far fronte a difficoltà di approvvigionamento a breve e a medio termine. L’AEP non persegue una politica strutturale mediante misure di gestione di una situazione di penuria: spetta infatti agli uffici federali competenti, come l’Ufficio federale dell’agricoltura, l’Ufficio federale della sanità pubblica o l’Ufficio federale dell’energia, elaborare strategie a lungo termine per garantire l’approvvigionamento economico del Paese sul lungo periodo. </p>
</div></section><section id="lvl_4/lvl_4.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.2">4.2 Compatibilità tra compiti e finanze</a>
</h2>
<div class="collapseable"><p class="absatzvor man-space-before-8">Le modifiche proposte della LAP non hanno alcun impatto sui costi dell’AEP. Nel decreto del 28 febbraio 2022 il Consiglio federale aveva già stabilito di concedere all’Ufficio federale per l’approvvigionamento economico del Paese (UFAE) risorse di personale supplementari (12,1 equivalenti a tempo pieno [ETP]) nell’ambito della riforma dell’approvvigionamento economico del Paese. Questo aumento degli effettivi si è concluso con la nomina di un delegato a tempo pieno.</p></div></section><section id="lvl_4/lvl_4.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.3">4.3 Attuazione</a>
</h2>
<div class="collapseable">
<p class="absatzvor man-space-before-8">L’attuazione e l’esecuzione dell’approvvigionamento economico del Paese continuano a basarsi sul modello a due fasi già rodato (fase preparatoria e fase d’intervento). Nella fase preparatoria l’AEP elabora le misure per la fase d’intervento, responsabilizza gli attori chiave e la popolazione e rafforza la resilienza dei processi di approvvigionamento. Il contributo di esperti provenienti dal settore economico riveste un’importanza primaria, in quanto devono garantire l’attuabilità di una misura.</p>
<p class="absatz man-space-before-4">Le modifiche di legge devono essere riportate nelle ordinanze ad essa subordinate, tra cui soprattutto l’ordinanza del 10 maggio 2017<sup><a href="#fn-d12786e588" id="fnbck-d12786e588">25</a></sup> sull’approvvigionamento economico del Paese, la quale sarà modificata in stretta collaborazione con i settori specializzati.</p>
<p class="absatz man-space-before-4">Occorre garantire che le misure dell’AEP siano sufficientemente note agli organi d’esecuzione, siano efficaci e che possano essere adottate al momento opportuno. Le misure d’intervento devono essere inoltre sottoposte a consultazione e inviate per tempo alle commissioni parlamentari competenti per consultazione. È applicabile l’articolo 151 capoverso 2<sup>bis</sup> della legge del 13 dicembre 2002<sup><a href="#fn-d12786e605" id="fnbck-d12786e605">26</a></sup> sul Parlamento. </p>
<p class="absatz man-space-before-4">I Cantoni vengono coinvolti in fase di consultazione; si prevede inoltre di rafforzare il coordinamento strategico tra loro e l’AEP. Oltre a mantenere la rete esistente di delegati cantonali dell’AEP, si intende intensificare anche i contatti con la Conferenza dei governi cantonali e con le conferenze dei direttori dei vari dipartimenti cantonali. </p>
<div class="footnotes">
<p id="fn-d12786e588"><sup><a href="#fnbck-d12786e588">25</a></sup><sup></sup> <a href="https://fedlex.data.admin.ch/vocabulary/legal-taxonomy/7650" target="_blank" data-rs-uri="https://fedlex.data.admin.ch/eli/cc/2017/309" data-rs="531.11" data-lang="it">RS <b>531.11</b></a></p>
<p id="fn-d12786e605"><sup><a href="#fnbck-d12786e605">26</a></sup><sup></sup> <a href="https://fedlex.data.admin.ch/vocabulary/legal-taxonomy/4990" target="_blank" data-rs-uri="" data-rs="171.1" data-lang="it">RS <b>171.1</b></a></p>
</div>
</div></section>
</div></section><section id="lvl_5"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_5">5 Commento ai singoli articoli</a>
</h1>
<div class="collapseable">
<article id="art_3"><a name="a3"></a><h6 class="heading" role="heading">
<span class="display-icon"></span><span class="external-link-icon"></span><a href="#art_3">Art. 3  cpv. 2 e 3, primo periodo</a>
</h6>
<div class="collapseable"><p class="absatz man-space-before-4">L’articolo 3 espone i principi alla base dell’approvvigionamento economico del Paese, che vengono precisati nei capoversi 2 e 3. L’obiettivo è fare in modo che la distinzione tra misure preparatorie (cap. 2) e misure d’intervento (cap. 3), già presente nella sistematica della legge, venga stabilita già all’articolo 3 capoverso 2 in modo da evitare eventuali dubbi o incertezze sul momento in cui vengono attuate le misure del Consiglio federale e sulla portata di tali misure. Il capoverso 3 conferma il principio secondo cui le imprese e gli enti pubblici collaborano per assicurare l’approvvigionamento del Paese e anticipa che questa collaborazione si instaura per quanto riguarda sia le misure preparatorie sia quelle d’intervento. In tal modo si garantisce che le misure adottate possano essere attuate attraverso le strutture esistenti. Rimane invariato il fatto che la Confederazione interviene per garantire l’approvvigionamento in beni e servizi d’importanza vitale solo se l’economia non è più in grado di farlo con mezzi propri; restano quindi garantite la sussidiarietà dell’azione sovrana e il primato dell’economia nell’approvvigionamento del Paese. Tuttavia, la disposizione in sé non costituisce una base legale per l’adozione di misure preparatorie o d’intervento: come nella legge in vigore, infatti, a essere determinanti in tal senso sono le disposizioni pertinenti dei capitoli 2 e 3.</p></div></article><article id="art_5"><a name="a5"></a><h6 class="heading" role="heading">
<span class="display-icon"></span><span class="external-link-icon"></span><a href="#art_5">Art. 5  cpv. 5</a>
</h6>
<div class="collapseable">
<p class="absatz man-space-before-4">La modifica proposta consiste in un chiarimento redazionale. La formulazione contenuta nella legge vigente secondo la quale «sono fatte salve le attività di altre autorità destinate a garantire l’approvvigionamento in beni e servizi d’importanza vitale» va precisata: la disposizione riguarda mandati di approvvigionamento particolari e vincolanti, previsti da leggi speciali.</p>
<p class="absatz man-space-before-4">La pandemia di COVID-19 e l’offensiva russa contro l’Ucraina hanno reso evidente la necessità di rivedere tutta la legislazione federale relativa all’approvvigionamento del Paese per determinare in che misura sia opportuno includere elementi per rafforzare la sicurezza strutturale in materia. Nel rapporto del 19 giugno 2024<sup><a href="#fn-d12786e638" id="fnbck-d12786e638">27</a></sup> in adempimento dei postulati della Commissione degli affari giuridici del Consiglio nazionale 23.3438 del 24 marzo 2023 e Schwander 20.3440 del 6 maggio 2020, il Consiglio federale ha affermato che saranno stilate linee guida per la redazione di disposizioni anticrisi nelle leggi speciali, destinate agli uffici dell’Amministrazione federale, da integrare nella Guida di legislazione dell’Ufficio federale di giustizia (UFG). Queste misure si prefiggono di rendere la legislazione a prova di crisi.</p>
<div class="footnotes"><p id="fn-d12786e638"><sup><a href="#fnbck-d12786e638">27</a></sup><sup></sup> <a href="https://fedlex.data.admin.ch/eli/fga/2024/1784" target="_blank">FF <b>2024</b> 1784</a></p></div>
</div></article><article id="art_10"><a name="a10"></a><h6 class="heading" role="heading">
<span class="display-icon"></span><span class="external-link-icon"></span><a href="#art_10">Art. 10  cpv. 1 lett. f e 2 nonché art. 11 cpv. 2</a>
</h6>
<div class="collapseable">
<p class="absatz man-space-before-4">L’articolo 10 capoverso 1 lettera f prevede la possibilità di coinvolgere terzi nell’obbligo di costituire scorte stabilito nel contratto per la costituzione di scorte obbligatorie dell’impresa obbligata originariamente. La legge vigente parla di «trasmissione a terzi dell’obbligo di costituire scorte» ma questa formulazione può essere fonte di confusione per i soggetti del diritto. Nonostante il coinvolgimento di terzi, infatti, l’obbligo di costituire scorte rimane dell’impresa obbligata originariamente. Che si tratti di importatori, di responsabili della prima immissione in commercio di determinate merci o di titolari di autorizzazioni, sono loro a ricoprire un ruolo importante per la costituzione di scorte obbligatorie di beni d’importanza vitale in termini di politica di approvvigionamento. Ricorrere a depositari di scorte può essere utile per ottimizzare i costi operativi; tuttavia, questi terzi non portano alcun valore aggiunto alla garanzia dell’approvvigionamento per quanto riguarda l’acquisto di merci, le catene di approvvigionamento internazionali o la distribuzione all’interno del territorio svizzero.</p>
<p class="absatz man-space-before-4">Associando una terza parte nel contratto per la costituzione di scorte obbligatorie per quanto riguarda il deposito, le parti contraenti determinano congiuntamente il depositario delle scorte per conto dell’impresa obbligata originariamente. La disposizione legale è stata adeguata di conseguenza. Resta possibile la delega della costituzione di scorte fondata esclusivamente sul diritto privato e senza integrazione formale nel sistema di scorte obbligatorie. In questo caso, la responsabilità per l’adempimento degli obblighi derivanti dal contratto per la costituzione di scorte obbligatorie rimane sempre e completamente a carico dell’impresa obbligata.</p>
<p class="absatz man-space-before-4">Per garantire che il terzo designato nel contratto per la costituzione di scorte obbligatorie possa essere integrato nella normativa sulla costituzione di scorte (art. 7–13 LAP) in modo conforme alla legge, l’UFAE conclude con tale terzo un contratto per la costituzione di scorte obbligatorie separato. Tuttavia, nella legge in vigore ciò viene specificato solo nell’articolo 11 capoverso 2. </p>
<p class="absatz man-space-before-4">Per poterle vedere a colpo d’occhio, tutte le disposizioni relative al contratto per la costituzione di scorte obbligatorie che riguardano la delega a un terzo qualificato sono ora raggruppate in un solo articolo (art. 10 cpv. 2). L’articolo 11 capoverso 2 è di conseguenza abrogato.</p>
</div></article><article id="art_13"><a name="a13"></a><h6 class="heading" role="heading">
<span class="display-icon"></span><span class="external-link-icon"></span><a href="#art_13">Art. 13  cpv. 1</a>
</h6>
<div class="collapseable"><p class="absatz man-space-before-4">Il riferimento alla norma deve essere adattato a seguito della modifica degli articoli 31 e 32.</p></div></article><article id="art_15"><a name="a15"></a><h6 class="heading" role="heading">
<span class="display-icon"></span><span class="external-link-icon"></span><a href="#art_15">Art. 15 <span class="man-font-style-normal">Costituzione di scorte della Confederazione</span></a>
</h6>
<div class="collapseable">
<p class="absatz man-space-before-4">L’articolo 15 introduce unicamente una modifica e una precisazione redazionale. Viene chiarito che la Confederazione costituisce scorte solo a titolo sussidiario, ossia se le imprese soggette al relativo obbligo non sono in grado di farlo, in particolare per ragioni economiche, logistiche o tecniche. Il compito di costituire scorte riguarda in primo luogo l’economia e non la Confederazione. Va pertanto sottolineato che eventuali scorte della Confederazione (come del resto le scorte obbligatorie) sono destinate unicamente a far fronte a una penuria di merci: non costituiscono quindi «scorte tampone» che possono essere utilizzate per ragioni legate ai prezzi o per influenzare il mercato.</p>
<p class="absatz man-space-before-4">Tali scorte non sono soggette a nessuna disposizione legale speciale: la Confederazione è libera di decidere come e dove stoccarle. L’acquisto delle merci stoccate e di eventuali servizi relativi all’infrastruttura di stoccaggio è soggetto alla legislazione in materia di appalti pubblici. </p>
<p class="absatz man-space-before-4">In linea di principio le scorte di proprietà della Confederazione possono essere stoccate all’estero, contrariamente alle scorte obbligatorie delle imprese. Tuttavia, la pandemia di COVID-19 ha dimostrato che lo stoccaggio all’estero è soggetto a rischi: ad esempio, se il Paese in questione impone restrizioni alle esportazioni, la disponibilità delle merci in questione può essere gravemente compromessa. Di conseguenza, se la Confederazione si avvale dell’articolo 15 LAP, è opportuno che le merci siano immagazzinate, per quanto possibile, all’interno del territorio nazionale.</p>
<p class="verweisartkursiv man-font-style-italic man-space-before-14">Art. 16 cpv. 5</p>
<p class="absatz man-space-before-4">Nel quadro dei dibattiti parlamentari riguardanti la revisione totale della LAP, entrata in vigore il 1° giugno 2017, negli articoli 16 e 21 è stato introdotto il divieto di riscuotere contributi al fondo di garanzia su derrate alimentari, alimenti per animali, sementi e materiale vegetale di produzione nazionale. Il divieto era motivato dal timore che, in determinate circostanze, i rami economici che costituiscono fondi di garanzia sotto forma di patrimonio separato privato a destinazione vincolata per coprire le spese di deposito e compensare le fluttuazioni di prezzo delle merci delle scorte obbligatorie (art. 16 LAP) potessero obbligare anche i produttori svizzeri a versare contributi a questi fondi di garanzia.</p>
<p class="absatz man-space-before-4">Nel contesto della circolazione internazionale delle merci, se i contributi ai fondi di garanzia vengono considerati dazi all’importazione e l’importo supera quanto previsto dagli impegni tariffari della Svizzera, questo divieto entra inoltre in conflitto con le norme dell’OMC e gli accordi di libero scambio. I contributi al fondo di garanzia possono essere riscossi solo attraverso una tassa interna applicata allo stesso modo ai prodotti svizzeri e alle importazioni. Nel caso del riso commestibile, finora la parità di trattamento era resa impossibile dal divieto previsto agli articoli 16 capoverso 5 e 21 capoverso 1 LAP.</p>
<p class="absatz man-space-before-4">In considerazione dei pareri delle imprese attive nel settore agricolo emersi in fase di consultazione e dopo aver soppesato i vari interessi politici, il Consiglio federale ha deciso di non revocare il divieto in generale, ma di prevedere un’eccezione per il riso commestibile, che in Svizzera viene prodotto in piccole quantità. In questo modo si garantisce la parità di trattamento tra prodotti importati e prodotti svizzeri. Per quanto riguarda invece un finanziamento conforme al diritto commerciale delle scorte obbligatorie di caffè, sono sufficienti misure a livello di ordinanza. </p>
<p class="absatz man-space-before-4">Inoltre, dato che il sistema dei fondi di garanzia si basa anche sul diritto privato, la decisione in merito ai contributi in questione spetta all’ente privato incaricato di gestire il fondo. </p>
<p class="verweisartkursiv man-font-style-italic man-space-before-14">Art. 20 cpv. 2</p>
<p class="absatz man-space-before-4">Secondo l’articolo 20 LAP, su richiesta la Confederazione è tenuta a fornire alle imprese soggette all’obbligo di costituire scorte e che gestiscono scorte obbligatorie garanzie per i crediti bancari che servono per finanziare tali scorte. In contropartita, la Confederazione ha diritto a ottenere sicurezze particolari: la proprietà delle merci immagazzinate a titolo obbligatorio le è trasferita direttamente se il depositario delle scorte fallisce o se gli è stata concessa una moratoria concordataria o straordinaria. In questo modo l’accesso della Confederazione alla merce è sempre assicurato e, grazie alla sicurezza supplementare della garanzia mediante il pagherò cambiario, la procedura è molto rapida. L’obiettivo della misura cautelare è quello di assicurare che le merci giungano sul mercato attraverso la loro realizzazione; i ricavi della realizzazione permettono inoltre alla Confederazione di coprire i rischi assunti con la garanzia. </p>
<p class="absatz man-space-before-4">Se invece la realizzazione della merce in questione risulta difficile o impossibile per ragioni di ordine giuridico o tecnico, la Confederazione non è tenuta a fornire una garanzia, dato che il trasferimento legale di proprietà legato a tale garanzia e il conseguente diritto di separazione dalla massa fallimentare sarebbero completamente privi di valore. Non entrano in considerazione garanzie per gli agenti terapeutici a causa delle restrizioni giuridiche (commercializzazione impossibile in mancanza di un’autorizzazione) e nemmeno per i prodotti fabbricati su misura, ad esempio nell’ambito della produzione energetica, in ragione di una quasi totale assenza di un mercato. Per preservare gli interessi finanziari della Confederazione, il diritto di ottenere una garanzia da quest’ultima non va pertanto applicato ai beni il cui controvalore è difficilmente realizzabile. </p>
</div></article><article id="art_21"><a name="a21"></a><h6 class="heading" role="heading">
<span class="display-icon"></span><span class="external-link-icon"></span><a href="#art_21">Art. 21 <span class="man-font-style-normal">Assunzione dei costi da parte della Confederazione</span></a>
</h6>
<div class="collapseable">
<p class="absatz man-space-before-4">Viene sistemata la struttura dell’articolo. Il capoverso 1 disciplina il principio di base, mentre il capoverso 2 riprende la modifica all’articolo 16 capoverso 5. </p>
<p class="absatz man-space-before-4">Il capoverso 3 disciplina la modalità con cui la Confederazione procede se i costi per la costituzione di scorte obbligatorie non sono interamente coperti. Come nel caso del diritto a una garanzia secondo l’articolo 20, alla Confederazione deve essere lasciato un margine discrezionale per quanto riguarda il contributo ai costi per la costituzione di scorte obbligatorie. Non è per forza obbligo della Confederazione intervenire se un fondo di garanzia non ha mezzi a sufficienza per adempiere al suo scopo: spetta piuttosto agli enti privati assumersi le proprie responsabilità e fare il possibile per garantire che i rispettivi fondi dispongano di abbastanza liquidità. Sulla base dell’articolo 17 capoverso 2, l’UFAE può già ordinare adeguamenti se i contributi riscossi non sono proporzionati al fabbisogno finanziario o se i mezzi finanziari di un fondo di garanzia non sono usati conformemente al loro scopo. </p>
<p class="absatz man-space-before-4">Se queste misure non sono sufficienti, per un breve periodo la Confederazione può assumere, integralmente o in parte, i costi non coperti. In questo caso l’ente privato in questione si adopera affinché i costi per la costituzione di scorte obbligatorie possano essere di nuovo coperti il più rapidamente possibile senza sostegno finanziario: adotta le misure necessarie insieme alla Confederazione.</p>
<p class="absatz man-space-before-4">È sempre il Consiglio federale a stabilire i criteri per l’assunzione dei costi; la relativa disposizione si trova ora al capoverso 4.</p>
</div></article><article id="art_24"><a name="a24"></a><h6 class="heading" role="heading">
<span class="display-icon"></span><span class="external-link-icon"></span><a href="#art_24">Art. 24  cpv. 1, frase introduttiva (concerne soltanto il testo francese) e lett. b, cpv. 2, secondo periodo e cpv. 3, secondo periodo</a>
</h6>
<div class="collapseable">
<p class="absatz man-space-before-4">A causa della revisione del diritto della società anonima<sup><a href="#fn-d12786e722" id="fnbck-d12786e722">28</a></sup>, entrata in vigore il 1° gennaio 2023 e nell’ambito della quale è stato abrogato l’articolo 725<i>a</i> del Codice delle obbligazioni<sup><a href="#fn-d12786e738" id="fnbck-d12786e738">29</a></sup> (differimento del fallimento), risulta necessario adattare l’articolo 24 LAP. Al capoverso 1 viene abrogata la lettera b, mentre i capoversi 2 e 3 vengono adattati.</p>
<div class="footnotes">
<p id="fn-d12786e722"><sup><a href="#fnbck-d12786e722">28</a></sup><sup></sup> <a href="https://fedlex.data.admin.ch/eli/oc/2020/746" target="_blank">RU <b>2020</b> 4005</a></p>
<p id="fn-d12786e738"><sup><a href="#fnbck-d12786e738">29</a></sup><sup></sup> <a href="https://fedlex.data.admin.ch/vocabulary/legal-taxonomy/5818" target="_blank" data-rs-uri="https://fedlex.data.admin.ch/eli/cc/27/317_321_377" data-rs="220" data-lang="it">RS <b>220</b></a></p>
</div>
</div></article><article id="art_31_32"><a name="a31"></a><h6 class="heading" role="heading">
<span class="display-icon"></span><span class="external-link-icon"></span><a href="#art_31_32">Art. 31 e 32</a>
</h6>
<div class="collapseable">
<p class="absatz man-space-before-4">Le esperienze maturate nel quadro della crisi energetica provocata dall’offensiva della Russia contro l’Ucraina hanno reso necessaria una strutturazione più chiara delle disposizioni riguardanti i beni e i servizi d’importanza vitale.</p>
<p class="absatz man-space-before-4">Il nuovo articolo 31 fissa i principi e le condizioni che disciplinano l’adozione delle misure d’intervento.</p>
<p class="absatz man-space-before-4">Nella pratica in materia d’esecuzione della LAP, sapere in quale momento siano da prendere le misure d’intervento dell’AEP è una questione che è già stata dibattuta in molte occasioni, in particolare durante la fase di preparazione a una possibile crisi energetica nel 2022. </p>
<p class="absatz man-space-before-4">Durante la procedura parlamentare riguardante la revisione totale della LAP si parlava già di un approccio più dinamico e reattivo. Il capo del DEFR di allora aveva del resto affermato davanti al Consiglio nazionale (BU 2016 N 289) che il ritmo sostenuto dei processi economici richiedeva una reazione sempre più rapida per far fronte alle perturbazioni dell’approvvigionamento, e che gli strumenti dell’approvvigionamento economico del Paese andavano adeguati a questa accelerazione. Aveva inoltre sottolineato che, stando alla revisione proposta della LAP, il Consiglio federale non doveva più attendere che una grave penuria investisse tutto il Paese o causasse danni economici ingenti e che era possibile agire già nel momento in cui si sarebbe presentata una situazione di difficoltà. Oggi, come allora, lo scopo della LAP è evitare o contenere il più possibile un grave danno economico.</p>
<p class="absatz man-space-before-4">La revisione attuale consente di precisare il momento a partire dal quale è possibile intervenire (art. 31 cpv. 2). A determinate condizioni possono essere adottate misure d’intervento anche se la situazione di penuria non è imminente o se c’è il rischio che, nonostante provvedimenti sul mercato per ridurre la domanda, una grave penuria sopraggiunga nel giro di pochi mesi e non potrebbe essere evitata o gestita se le misure venissero adottate in un momento successivo.</p>
<p class="absatz man-space-before-4">È necessaria una certa prossimità temporale tra il momento dell’adozione delle misure d’intervento e quello in cui rischierebbe di manifestarsi una situazione di grave penuria. Non è tuttavia possibile fissare a priori un intervallo di tempo preciso, perché quest’ultimo dipende dalle caratteristiche dei settori economici colpiti, in particolare dall’effetto che le variazioni di prezzo hanno su domanda e offerta e dall’evolversi della situazione. Questo intervallo può, in effetti, variare fortemente da un settore economico all’altro: una crisi dell’approvvigionamento può infatti insorgere molto rapidamente in un determinato settore, mentre in un altro possono passare vari mesi. Durante la consultazione sono stati chiesti intervalli fino a 24 mesi; di norma, tuttavia, ciò significherebbe adottare misure in assenza di un serio e convalidato rischio di crisi dell’approvvigionamento.</p>
<p class="absatz man-space-before-4">A prescindere dall’aspetto temporale, per l’adozione di una misura d’intervento è determinante che la situazione di grave penuria non possa essere evitata in assenza di tale misura in tale momento o che la misura in questione contribuisca in maniera decisiva a una migliore gestione della situazione di grave penuria, in particolare rispetto ad altre misure che potrebbero essere adottate anche in seguito. Il Consiglio federale ha così la possibilità di implementare misure la cui attuazione richiede un certo tempo. Il requisito della sussidiarietà continuerà ad applicarsi: tali misure vanno prese soltanto se l’economia con ogni probabilità non è effettivamente in grado di far fronte alle perturbazioni dell’approvvigionamento economico.</p>
<p class="absatz man-space-before-4">Nella sentenza concernente la centrale di riserva di Birr, il Tribunale amministrativo federale ha confermato che già sulla base della legge sull’approvvigionamento del Paese vigente le misure d’intervento possono essere adottate nel momento in cui le incertezze relative alle ipotesi sono ridotte al minimo e sono ancora possibili misure efficaci, senza escludere al contempo eventuali alternative in virtù del principio di proporzionalità<sup><a href="#fn-d12786e771" id="fnbck-d12786e771">30</a></sup>. La presente revisione consente di mettere maggiormente in risalto questo aspetto.</p>
<p class="absatz man-space-before-4">Va sottolineato che, anche secondo il Tribunale amministrativo federale, è necessario accettare un certo grado di incertezza nella valutazione della probabilità di una perturbazione dell’approvvigionamento. Tuttavia, la decisione di adottare le misure di cui all’articolo 32 deve sempre essere oggettivamente giustificata e accettabile<sup><a href="#fn-d12786e781" id="fnbck-d12786e781">31</a></sup>, il che rende ancora più importante il monitoraggio della situazione dell’approvvigionamento. Per prendere le decisioni, l’AEP deve potersi basare su un monitoraggio continuo e scientificamente fondato dei beni e servizi d’importanza vitale e quindi della situazione dell’approvvigionamento. Di conseguenza, sta espandendo le proprie attività in questo settore in funzione delle necessità e le adatta in base alla situazione. L’idea è inoltre che l’AEP possa accedere in modo illimitato agli strumenti per il monitoraggio dei mercati già a disposizione di altri uffici federali, in particolare nel settore dell’approvvigionamento energetico o dell’agricoltura.</p>
<p class="absatz man-space-before-4">Rimane invariato il fatto che le misure d’intervento economico per far fronte alle situazioni di grave penuria devono essere limitate nel tempo.</p>
<p class="absatz man-space-before-4">Le misure d’intervento per garantire l’approvvigionamento sia in beni sia in servizi d’importanza vitale sono ora disciplinate nell’articolo 32, il che consente di tener conto della forte interdipendenza tra questi due tipi di approvvigionamento. Può infatti essere necessario emanare disposizioni riguardanti i servizi per garantire l’approvvigionamento in beni d’importanza vitale e viceversa. Questa ristrutturazione risolve inoltre le difficoltà di delimitazione incontrate con le misure d’intervento legate a una situazione di grave penuria di energia elettrica, che possono fondarsi sia sull’articolo 31 che sull’articolo 32 vigenti.</p>
<p class="absatz man-space-before-4">In linea di principio, dal punto di vista dei contenuti, non vengono apportate modifiche all’articolo; nella realtà giuridica è tuttavia emersa la necessità di una distinzione più chiara tra le misure di gestione dell’offerta e le misure di gestione della domanda nonché di una descrizione più dettagliata delle possibili misure d’intervento. Questo anche per permettere all’economia e alla popolazione di farsi un’idea più chiara delle opzioni di cui dispone il Consiglio federale.</p>
<p class="absatz man-space-before-4">Già nel 2003, il capo dell’allora Dipartimento federale dell’economia (DFE) aveva stabilito che, per motivi di proporzionalità, era opportuno che l’AEP contrastasse una crisi di approvvigionamento innanzitutto con misure riguardanti l’offerta. </p>
<p class="absatz man-space-before-4">Da qual momento in poi, le perturbazioni dell’approvvigionamento a livello globale o nazionale sono state affrontate sulla base di questo approccio. Nel caso delle merci, la liberazione di scorte obbligatorie ha dato prova di essere una prima misura facilmente applicabile, ad esempio nel 2005 quando si è verificato l’uragano Katrina o nel 2018 quando il livello del Reno si è abbassato in modo eccezionale: in questi casi si è fatto ricorso alle scorte obbligatorie di prodotti petroliferi. La misura si è rivelata efficace a più riprese anche per contrastare le perturbazioni dell’approvvigionamento nel settore degli agenti terapeutici, sempre più frequenti negli ultimi anni. Aumentando l’offerta, è stato possibile evitare ulteriori interventi e preservare la vita economica da interruzioni nelle catene logistiche.</p>
<p class="absatz man-space-before-4">Il nuovo articolo 32 capoverso 1 presenta l’elenco delle misure d’intervento possibili per gestire l’offerta. Una delle misure più importanti è la liberazione delle scorte obbligatorie: queste ultime possono essere rapidamente immesse sul mercato dal capo del DEFR avvalendosi delle strutture economiche esistenti.</p>
<p class="absatz man-space-before-4">Anche la rapida costituzione, per la durata dell’intervento, di ulteriori scorte di beni considerati d’importanza vitale si rivelerà una misura importante per aumentare la stabilità del sistema in caso situazioni di grave penuria imminenti che rischiano di perdurare. </p>
<p class="absatz man-space-before-4">Inoltre, normative volte a semplificare le procedure di produzione o di trasformazione possono contribuire in modo significativo a garantire che i beni d’importanza vitale giungano più rapidamente ai consumatori. A titolo di esempio può essere citata la semplificazione temporanea delle norme concernenti l’imballaggio e l’etichettatura degli alimenti. Sono ipotizzabili anche misure relative a un utilizzo oculato delle risorse, in particolare nel settore alimentare, ad esempio attraverso una riduzione delle perdite alimentari evitabili («food waste»), tenendo naturalmente sempre conto della sicurezza e dell’igiene alimentare.</p>
<p class="absatz man-space-before-4">Infine, il Consiglio federale deve anche poter limitare o addirittura vietare temporaneamente l’offerta di alcuni prodotti meno importanti per l’approvvigionamento del Paese, al fine di dare priorità all’approvvigionamento di base. </p>
<p class="absatz man-space-before-4">In virtù dell’articolo 32 capoverso 2 il Consiglio federale può inoltre emanare prescrizioni concernenti la gestione della domanda, tra cui rientrano limitazioni e divieti di utilizzo, contingentamenti o razionamenti, e quindi una riduzione del consumo o dell’utilizzo di servizi o dell’offerta disponibile. Anche in questo caso, in determinate circostanze, alcuni beni o servizi potrebbero temporaneamente non essere disponibili o esserlo solo in misura limitata, così da favorire l’approvvigionamento di base. </p>
<p class="absatz man-space-before-4">La competenza del Consiglio federale di emanare prescrizioni concernenti la salvaguardia, l’esercizio e l’utilizzo dei trasporti nonché di infrastrutture di determinate imprese attive nell’approvvigionamento di base – già prevista dalla legislazione attuale – è ora inclusa nell’articolo 32 capoverso 3. Questa competenza include in particolare la possibilità di mettere in servizio mezzi di trasporto per garantire l’approvvigionamento economico del Paese. </p>
<p class="absatz man-space-before-4">Il capoverso 4 corrisponde al capoverso 3 vigente.</p>
<p class="absatz man-space-before-4">Il Consiglio federale deve rimanere libero di scegliere i mezzi da utilizzare per prevenire o affrontare una situazione di grave penuria. Tuttavia, la nuova suddivisione dell’articolo 32 in misure per gestire l’offerta e misure per gestire la domanda sottolinea che è opportuno, laddove possibile, dare la precedenza agli interventi volti a sostenere o aumentare l’offerta. Il consumo va limitato se nella prima fase di gestione non è opportuno adottare misure dal lato dell’offerta o se misure di questo tipo non consentono di ottenere l’effetto desiderato. Questa priorizzazione va di pari passo con l’intenzione di circoscrivere il più possibile e il più a lungo possibile il gruppo di imprese o persone toccate dalle misure d’intervento. </p>
<div class="footnotes">
<p id="fn-d12786e771"><sup><a href="#fnbck-d12786e771">30</a></sup><sup></sup> Cfr. sentenza del Tribunale amministrativo federale A-1706/2023 del 19 febbraio 2024, in particolare consid. 6.3 e 7.</p>
<p id="fn-d12786e781"><sup><a href="#fnbck-d12786e781">31</a></sup><sup></sup> Cfr. sentenza del Tribunale amministrativo federale A 1706/2023 del 19 febbraio 2024, consid. 8.</p>
</div>
</div></article><article id="art_36"><a name="a36"></a><h6 class="heading" role="heading">
<span class="display-icon"></span><span class="external-link-icon"></span><a href="#art_36">Art. 36  cpv. 1 lett. c, 2 e 3</a>
</h6>
<div class="collapseable">
<p class="absatz man-space-before-4">La Confederazione si riserva la possibilità di prestare garanzie limitate nel tempo ad aziende svizzere di trasporto e logistica. Sono considerate aziende svizzere di trasporto e logistica le persone giuridiche iscritte nel registro di commercio svizzero.</p>
<p class="absatz man-space-before-4">Un’analisi realizzata su incarico del Consiglio federale sull’importanza delle navi d’alto mare che battono bandiera svizzera per l’approvvigionamento economico del Paese secondo la LAP<sup><a href="#fn-d12786e825" id="fnbck-d12786e825">32</a></sup> ha mostrato che, allo stato attuale, il loro valore aggiunto è troppo basso per giustificare il mantenimento di un sostegno tramite garanzie finanziarie. Di conseguenza, e a seguito delle ingenti perdite finanziarie subite dalla Confederazione con la crisi sofferta dalla navigazione marittima negli anni 2010, la concessione di garanzie per il finanziamento di navi d’alto mare è ora esplicitamente esclusa. Le fideiussioni in corso non sono interessate dal divieto. Se la situazione sui mercati mondiali dei trasporti marittimi dovesse evolvere in modo tale da rendere nuovamente necessario un sostegno finanziario alle navi che battono bandiera svizzera per raggiungere gli obiettivi di approvvigionamento, il Consiglio federale dovrebbe sottomettere al Parlamento un corrispondente progetto di legge.</p>
<p class="absatz man-space-before-4">Con l’esclusione delle garanzie per le navi d’alto mare svizzere, viene meno la necessità delle disposizioni della legislazione sulla navigazione marittima che servivano ad assicurare l’approvvigionamento del Paese e a tutelare gli interessi finanziari della Confederazione (art. 17 cpv. 2, 24, 26, 27, 36 e 37 cpv. 3 legge federale del 23 settembre 1953<sup><a href="#fn-d12786e835" id="fnbck-d12786e835">33</a></sup> sulla navigazione marittima sotto bandiera svizzera; art. 5<i>d</i>–5<i>f</i> dell’ordinanza del 20 novembre 1956<sup><a href="#fn-d12786e853" id="fnbck-d12786e853">34</a></sup> sulla navigazione marittima). La proposta di eliminare queste disposizioni sarà presentata nell’ambito della proposta del Consiglio federale relativa allo sgravio amministrativo delle imprese.</p>
<p class="absatz man-space-before-4">La crisi della navigazione marittima ha inoltre mostrato che nel caso di un declassamento della bandiera marittima svizzera di navi garantite da fideiussioni federali dev’essere possibile derogare all’obbligo tassativo di registrazione nel registro federale del naviglio. Ciò serve sia a proteggere e a mantenere la disponibilità dei mezzi di trasporto sia a tutelare gli interessi finanziari della Confederazione. </p>
<p class="absatz man-space-before-4">A questo proposito, il Consiglio federale ha già modificato preventivamente nel 2020<sup><a href="#fn-d12786e869" id="fnbck-d12786e869">35</a></sup> la corrispondente disposizione dell’ordinanza del 14 giugno 2002<sup><a href="#fn-d12786e882" id="fnbck-d12786e882">36</a></sup> concernente la fideiussione di mutui per il finanziamento di navi svizzere d’alto mare, senza basarsi su una base legale esplicita. Ha inoltre precisato che avrebbe presentato per approvazione al Parlamento la base necessaria nel quadro della revisione parziale della LAP. </p>
<div class="footnotes">
<p id="fn-d12786e825"><sup><a href="#fnbck-d12786e825">32</a></sup><sup></sup> Rapporto del DEFR del dicembre 2016 sulla valenza del trasporto marittimo per la politica dell’approvvigionamento.</p>
<p id="fn-d12786e835"><sup><a href="#fnbck-d12786e835">33</a></sup><sup></sup> <a href="https://fedlex.data.admin.ch/vocabulary/legal-taxonomy/9017" target="_blank" data-rs-uri="https://fedlex.data.admin.ch/eli/cc/1956/1305_1395_1407" data-rs="747.30" data-lang="it">RS <b>747.30</b></a></p>
<p id="fn-d12786e853"><sup><a href="#fnbck-d12786e853">34</a></sup><sup></sup> <a href="https://fedlex.data.admin.ch/vocabulary/legal-taxonomy/9018" target="_blank" data-rs-uri="https://fedlex.data.admin.ch/eli/cc/1956/1369_1458_1473" data-rs="747.301" data-lang="it">RS <b>747.301</b></a></p>
<p id="fn-d12786e869"><sup><a href="#fnbck-d12786e869">35</a></sup><sup></sup> <a href="https://fedlex.data.admin.ch/eli/oc/2020/726" target="_blank">RU <b>2020</b> 3909</a></p>
<p id="fn-d12786e882"><sup><a href="#fnbck-d12786e882">36</a></sup><sup></sup> <a href="https://fedlex.data.admin.ch/vocabulary/legal-taxonomy/7724" target="_blank" data-rs-uri="https://fedlex.data.admin.ch/eli/cc/2002/285" data-rs="531.44" data-lang="it">RS <b>531.44</b></a></p>
</div>
</div></article><article id="art_37"><a name="a37"></a><h6 class="heading" role="heading">
<span class="display-icon"></span><span class="external-link-icon"></span><a href="#art_37">Art. 37  cpv. 2–4</a>
</h6>
<div class="collapseable">
<p class="absatz man-space-before-4">La crisi della navigazione marittima ha anche evidenziato che un’applicazione alle navi d’alto mare del diritto di separazione dalla massa fallimentare previsto dalla legge, analogamente a quanto avviene per le scorte obbligatorie finanziate tramite una garanzia federale, è impossibile per motivi pratici, perché di fatto le navi d’alto mare si trovano sempre al di fuori del territorio svizzero e quindi della giurisdizione della Svizzera. </p>
<p class="absatz man-space-before-4">È pertanto opportuno rinunciare ad applicare il diritto di separazione dalla massa fallimentare secondo gli articoli 24–26 LAP; questo diritto comporterebbe infatti un trasferimento diretto della proprietà, sollevando per la Confederazione notevoli problemi di carattere finanziario e operativo. Tale rinuncia riguarda anche altri mezzi di trasporto che beneficiano di una garanzia e che si trovano anch’essi spesso al di fuori del territorio svizzero (p. es. locomotive e vagoni merci). La Confederazione continuerà tuttavia a disporre almeno di un diritto di pegno prioritario su questi mezzi di trasporto. </p>
<p class="absatz man-space-before-4">Viene inoltre armonizzata la terminologia interna all’articolo. In caso di garanzia, gli strumenti di copertura della Confederazione si estendono a tutte le pretese di risarcimento del beneficiario. </p>
</div></article><article id="art_38"><a name="a38"></a><h6 class="heading" role="heading">
<span class="display-icon"></span><span class="external-link-icon"></span><a href="#art_38">Art. 38  cpv. 1, frase introduttiva e 45 cpv. 1</a>
</h6>
<div class="collapseable"><p class="absatz man-space-before-4">I riferimenti alle norme presenti in entrambi gli articoli devono essere adattati a seguito della modifica degli articoli 31 e 32.</p></div></article><article id="art_46"><a name="a46"></a><h6 class="heading" role="heading">
<span class="display-icon"></span><span class="external-link-icon"></span><a href="#art_46">Art. 46  cpv. 3, primo periodo</a>
</h6>
<div class="collapseable"><p class="absatz man-space-before-4">L’articolo 46 capoverso 3 LAP è oggetto di una modifica redazionale volta a precisare il rapporto con l’articolo 45 LAP. Precisando che le decisioni sono «su opposizione o su ricorso» permette inoltre di chiarire che il termine di ricorso di cinque giorni si applica anche alle procedure di ricorso cantonali.</p></div></article><article id="art_49"><a name="a49"></a><h6 class="heading" role="heading">
<span class="display-icon"></span><span class="external-link-icon"></span><a href="#art_49">Art. 49  cpv. 1 lett. a</a>
</h6>
<div class="collapseable"><p class="absatz man-space-before-4">La revisione dell’articolo 49 adegua il regime delle sanzioni alle nuove disposizioni materiali della legge. La regolamentazione vigente prevede una pena detentiva sino a tre anni o una pena pecuniaria per tutte le infrazioni di misure ordinate dal Consiglio federale, di prescrizioni generalmente vincolanti, di decisioni ufficiali o di contratti. Questa ampia gamma di sanzioni offre ai tribunali l’opportunità di valutare in modo appropriato le diverse fattispecie. Tuttavia, tutte le infrazioni di cui all’articolo 49, commesse intenzionalmente o per negligenza, sono considerate delitti. Poiché ciò risulta particolarmente inappropriato per quelle misure che devono essere applicate da ampie fasce della popolazione, da ora in poi queste infrazioni saranno qualificate come contravvenzioni e disciplinate all’articolo 49<i>a</i> D-LAP.</p></div></article><article id="art_49_a"><a name="a49a"></a><h6 class="heading" role="heading">
<span class="display-icon"></span><span class="external-link-icon"></span><a href="#art_49_a">Art. 49a <span class="man-font-style-normal">Contravvenzioni</span></a>
</h6>
<div class="collapseable">
<p class="absatz man-space-before-4">I lavori di preparazione effettuati in previsione di un’eventuale crisi energetica hanno mostrato chiaramente che, in particolare in caso di divieti o restrizioni d’utilizzo applicati su tutto il territorio, il sanzionamento penale delle infrazioni raggiungerebbe i propri limiti pratici. </p>
<p class="absatz man-space-before-4">La regolamentazione vigente prevede un procedimento penale ordinario per tutte le infrazioni alle misure dell’AEP, a prescindere dal numero di soggetti di diritto; non include tuttavia una procedura della multa disciplinare, come avviene per i reati frequenti soprattutto nell’ambito della circolazione stradale. Per motivi tecnici legati all’esecuzione, è previsto che in alcuni casi verrà applicata la procedura della multa disciplinare; questo vale ad esempio per le infrazioni alle misure riguardanti la riduzione del consumo, le limitazioni e i divieti di utilizzo, nonché infrazioni alla distribuzione, ad esempio di contingenti o razioni, e all’assegnazione della priorità a determinati tipi di utilizzo (art. 32 cpv. 2). Tuttavia, in determinate circostanze, anche eventuali limitazioni delle esportazioni, ampliamenti o limitazioni dell’offerta andrebbero a colpire un numero molto elevato di persone, rendendo difficile sanzionare i reati in modo efficace ed efficiente nell’ambito di un procedimento penale ordinario (art. 32 cpv. 1 lett. f–h).</p>
<p class="absatz man-space-before-4">Come hanno dimostrato anche le restrizioni imposte durante la pandemia di COVID‑19, in determinate circostanze, queste misure possono interessare un numero molto elevato di persone. Nella pratica, in presenza di un tasso di infrazioni elevato, solo la procedura della multa disciplinare consentirebbe ai Cantoni di sanzionare i contravventori con un dispendio di risorse proporzionato. In altre parole, nei casi in cui le disposizioni incidono su un numero di persone non limitato fin dall’inizio, si ricorrerà alla procedura della multa disciplinare. La mancanza di risorse impedirebbe infatti ai Cantoni, che sono responsabili della conduzione dei procedimenti penali, di giudicare le infrazioni in modo tempestivo e appropriato in prima istanza. L’imputato può naturalmente ottenere un giudizio in un procedimento penale ordinario non pagando la multa disciplinare entro il termine di riflessione (cfr. art. 6 cpv. 4 legge del 18 marzo 2016<sup><a href="#fn-d12786e943" id="fnbck-d12786e943">37</a></sup> sulle multe disciplinari). </p>
<p class="absatz man-space-before-4">L’introduzione di contravvenzioni è stata espressamente accolta dai Cantoni nel corso della procedura di consultazione.</p>
<p class="absatz man-space-before-4">La legge sull’approvvigionamento del Paese disciplina particolari situazioni d’emergenza. Il Consiglio federale può intervenire sul mercato con ordinanze temporanee solo nel caso di grave penuria di beni e servizi d’importanza vitale. Le fattispecie punibili con multe possono quindi essere specificate soltanto all’interno di tali ordinanze. L’allegato 2 dell’ordinanza del 16 gennaio 2019<sup><a href="#fn-d12786e959" id="fnbck-d12786e959">38</a></sup> sulle multe disciplinari deve essere modificato di conseguenza per tutta la durata dell’intervento.</p>
<div class="footnotes">
<p id="fn-d12786e943"><sup><a href="#fnbck-d12786e943">37</a></sup><sup></sup> <a href="https://fedlex.data.admin.ch/vocabulary/legal-taxonomy/6238" target="_blank" data-rs-uri="https://fedlex.data.admin.ch/eli/cc/2017/725" data-rs="314.1" data-lang="it">RS <b>314.1</b></a></p>
<p id="fn-d12786e959"><sup><a href="#fnbck-d12786e959">38</a></sup><sup></sup> <a href="https://fedlex.data.admin.ch/vocabulary/legal-taxonomy/6239" target="_blank" data-rs-uri="https://fedlex.data.admin.ch/eli/cc/2019/93" data-rs="314.11" data-lang="it">RS <b>314.11</b></a></p>
</div>
</div></article><article id="art_50"><a name="a50"></a><h6 class="heading" role="heading">
<span class="display-icon"></span><span class="external-link-icon"></span><a href="#art_50">Art. 50 <span class="man-font-style-normal">Violazione dell’obbligo di informare e di notifica</span></a>
</h6>
<div class="collapseable"><p class="absatz man-space-before-4">La mancanza o la falsificazione dei dati rilevanti per l’AEP potrebbe compromettere l’attuazione delle misure d’intervento economico. L’articolo 50 sanzionava già le violazioni all’obbligo di informare e ora anche quelle all’obbligo di notifica. La possibilità di una pena detentiva fino a un anno o di una pena pecuniaria corrisponde alle norme già in vigore.</p></div></article><article id="art_55"><a name="a55"></a><h6 class="heading" role="heading">
<span class="display-icon"></span><span class="external-link-icon"></span><a href="#art_55">Art. 55  cpv. 2</a>
</h6>
<div class="collapseable"><p class="absatz man-space-before-4">Data la riorganizzazione dell’articolo 32, il riferimento deve essere adattato. </p></div></article><article id="art_57"><a name="a57"></a><h6 class="heading" role="heading">
<span class="display-icon"></span><span class="external-link-icon"></span><a href="#art_57">Art. 57  cpv. 3 e 4</a>
</h6>
<div class="collapseable">
<p class="absatz man-space-before-4">Per quanto riguarda l’articolo 57 capoverso 3, il progetto posto in consultazione prevedeva che il Consiglio federale avrebbe potuto autorizzare il DEFR ad adeguare misure d’intervento emesse sulla base dell’urgenza, qualora la situazione dell’approvvigionamento lo avesse richiesto. Una delega legislativa così ampia, che all’occorrenza potrebbe persino costituire un’ingerenza nei diritti fondamentali, è stata chiaramente respinta durante la consultazione. </p>
<p class="absatz man-space-before-4">Le competenze delegate al DEFR sono quindi limitate alla gestione delle scorte obbligatorie. Come ora, il DEFR può ordinare la liberazione delle scorte obbligatorie. Può anche subordinare la liberazione di scorte a condizioni o requisiti specifici. Nella pratica ciò è già stato fatto regolarmente negli ultimi decenni; per motivi inerenti allo Stato di diritto, la questione deve ora essere disciplinata a livello di legge.</p>
<p class="absatz man-space-before-4">I requisiti e le condizioni riguardano in particolare la possibilità di definire una limitazione dell’utilizzo delle scorte liberate. Inoltre, al depositario delle scorte obbligatorie può essere imposto un obbligo di fornitura. In questo modo si evita che le scorte liberate vengano trattenute, ad esempio per motivi speculativi, senza aver bisogno di decretare un esplicito divieto di accaparramento. </p>
<p class="absatz man-space-before-4">Sussiste, inoltre, la possibilità di fornire le scorte obbligatorie liberate solo a determinati clienti. Ciò si verifica soprattutto nel caso di agenti terapeutici che possono essere utilizzati per diverse indicazioni, come alcuni prodotti a base di insulina o vaccini. La gestione del DEFR dell’utilizzo delle scorte obbligatorie nel settore degli agenti terapeutici dipende dalla disponibilità di merci nelle scorte obbligatorie già liberate, dalla durata e dalla gravità prevedibili delle perturbazioni dell’approvvigionamento e dalle valutazioni e raccomandazioni delle autorità sanitarie e delle associazioni mediche.</p>
<p class="absatz man-space-before-4">Il riferimento di cui al capoverso 4 deve essere adattato alla nuova struttura. </p>
</div></article><article id="art_58_b"><a name="a58b"></a><h6 class="heading" role="heading">
<span class="display-icon"></span><span class="external-link-icon"></span><a href="#art_58_b">Art. 58b  cpv. 1 e 5, primo periodo</a>
</h6>
<div class="collapseable">
<p class="absatz man-space-before-4">I settori specializzati designati dal Consiglio federale svolgono i loro compiti in collaborazione con l’UFAE. Quest’ultimo dispone di segreterie specializzate che si occupano di questioni relative all’approvvigionamento economico del Paese nel rispettivo settore. Oltre alle attività amministrative e materiali, le segreterie hanno il compito di garantire la cooperazione interdisciplinare all’interno dell’AEP. Al fine di mantenere l’efficienza della cooperazione e del coordinamento delle misure dell’AEP, si rinuncia alla possibilità finora concessa ai settori specializzati di avere segreterie a tempo pieno (cpv. 1). Si tratta di una possibilità che era concessa in nome di ragioni storiche, ma che oggi non offre più alcun valore aggiunto per le attività di per sé strettamente interconnesse dell’AEP. </p>
<p class="absatz man-space-before-4">Il riferimento di cui al capoverso 5 deve essere adattato alla nuova struttura.</p>
</div></article><article id="art_60"><a name="a60"></a><h6 class="heading" role="heading">
<span class="display-icon"></span><span class="external-link-icon"></span><a href="#art_60">Art. 60 <span class="man-font-style-normal">Delega di compiti pubblici</span></a>
</h6>
<div class="collapseable">
<p class="absatz man-space-before-4">Storicamente, il coinvolgimento delle organizzazioni dell’economia è una caratteristica consolidata del sistema dell’approvvigionamento del Paese svizzero. Finora sono stati coinvolti soprattutto gruppi d’interesse e associazioni simili di diritto privato nonché, occasionalmente, organizzazioni di diritto pubblico. All’interno di questa cerchia rientrano ora tutte le organizzazioni e le persone di diritto pubblico o privato. Continueranno a essere delegati solo i compiti puramente esecutivi. </p>
<p class="absatz man-space-before-4">Il fattore decisivo per l’integrazione nel sistema dell’AEP è innanzitutto la competenza specifica, spesso non disponibile nella qualità richiesta e nella misura necessaria né all’interno dell’AEP né all’interno dell’Amministrazione federale. Tuttavia, i requisiti devono essere resi più severi, in particolare per quanto riguarda il rispetto delle norme volte a evitare i conflitti d’interesse.</p>
<p class="absatz man-space-before-4">Per questo motivo, le organizzazioni che non sono direttamente orientate al profitto, come le associazioni o le cooperative, sono considerate le più adatte a svolgere compiti pubblici. Tuttavia, l’attuazione delle misure dell’AEP può essere delegata anche a terzi direttamente attivi sul mercato, che fanno parte del settore economico in questione e perseguono principalmente interessi propri. A prescindere da ciò, tutti devono cercare di essere il più possibile indipendenti dal settore economico interessato da una misura dell’AEP. Pertanto, prima di delegare un compito, occorre esporre in che modo s’intende evitare eventuali conflitti d’interesse, ad esempio assicurando l’indipendenza del personale o adottando misure organizzative. Inoltre, le parti terze non devono aver partecipato al processo decisionale dell’AEP né potervi intervenire, il che implica che non sono membri dell’organizzazione di milizia.</p>
<p class="absatz man-space-before-4">Il capoverso 3 riprende la regolamentazione concernente gli enti privati incaricati di amministrare i fondi di garanzia legati alle scorte obbligatorie. Si tratta di organizzazioni dell’economia puramente di auto-aiuto, che rappresentano essenzialmente gli interessi, soprattutto finanziari, dei loro membri. Tuttavia, poiché nonostante i loro importanti interessi personali, occupano una posizione di rilievo nel rispettivo settore della costituzione di scorte obbligatorie e dispongono delle relative competenze specifiche, si dovrebbe continuare a poter affidare loro compiti pubblici, seppur limitati all’ambito delle scorte. Allo stato attuale si tratta in particolare di concedere permessi generali d’importazione agli importatori e di controllare i depositi delle scorte obbligatorie. Come le organizzazioni dell’economia, anche questi enti privati non fanno parte dell’organizzazione di milizia della Confederazione.</p>
<p class="absatz man-space-before-4">Il capoverso 4 fornisce la base legale che consente al Consiglio federale di delegare anche il diritto di emanare decisioni alle organizzazioni e alle persone di diritto pubblico o privato coinvolte nonché a enti privati, se ritenuto necessario e opportuno. </p>
<p class="absatz man-space-before-4">Il capoverso 5 specifica l’obbligo di vigilanza dell’UFAE, già affermato nel diritto vigente, relativo dell’adempimento di compiti sovrani delegati secondo l’articolo 60 capoversi 1 o 3.</p>
</div></article><article id="art_60_a"><a name="a60a"></a><h6 class="heading" role="heading">
<span class="display-icon"></span><span class="external-link-icon"></span><a href="#art_60_a">Art. 60a <span class="man-font-style-normal">Ricusazione</span></a>
</h6>
<div class="collapseable">
<p class="absatz man-space-before-4">L’articolo 60<i>a</i> ha l’obiettivo di tutelare l’indipendenza e l’integrità dell’organizzazione esecutiva e dei suoi collaboratori per quanto riguarda i possibili conflitti d’interesse.</p>
<p class="absatz man-space-before-4">Delegando un compito sovrano a un terzo gli si attribuisce anche il carattere di autorità in questo settore. Nel gestire i conflitti d’interesse di collaboratori coinvolti nel compito delegato devono quindi essere osservati in particolare i motivi di ricusazione di cui all’articolo 10 della legge del 20 dicembre 1968<sup><a href="#fn-d12786e1052" id="fnbck-d12786e1052">39</a></sup> sulla procedura amministrativa. Tali requisiti definiscono il comportamento che le autorità devono adottare, anche al di fuori delle procedure che si concludono con una decisione. Il nodo centrale è costituito dagli interessi personali nella questione: questi sussistono se i collaboratori dell’organizzazione esecutiva possono potenzialmente ottenere un vantaggio o evitare uno svantaggio per sé o per le persone a loro vicine. In termini di buon governo, l’UFAE esaminerà, durante i lavori relativi all’atto che disciplina la delega dei compiti, se e in che misura le organizzazioni debbano essere obbligate a rivelare le loro relazioni d’interesse. </p>
<div class="footnotes"><p id="fn-d12786e1052"><sup><a href="#fnbck-d12786e1052">39</a></sup><sup></sup> <a href="https://fedlex.data.admin.ch/vocabulary/legal-taxonomy/5059" target="_blank" data-rs-uri="https://fedlex.data.admin.ch/eli/cc/1969/737_757_755" data-rs="172.021" data-lang="it">RS <b>172.021</b></a></p></div>
</div></article><article id="art_60_b"><a name="a60b"></a><h6 class="heading" role="heading">
<span class="display-icon"></span><span class="external-link-icon"></span><a href="#art_60_b">Art. 60b <span class="man-font-style-normal">Indennità</span></a>
</h6>
<div class="collapseable">
<p class="absatz man-space-before-4">Il nuovo articolo 60<i>b </i>stabilisce il quadro di riferimento per le indennità per i compiti delegati secondo l’articolo 60 capoversi 1 e 3. Questo nuovo articolo offre alla Confederazione la possibilità di coprire i costi dei compiti delegati. Di norma, si tratta di spese per il personale e un’indennità proporzionale per le tecnologie dell’informazione e della comunicazione. Il Consiglio federale decide in merito al pagamento dell’indennità nei singoli casi specifici, conformemente alle disposizioni della legge del 5 ottobre 1990<sup><a href="#fn-d12786e1076" id="fnbck-d12786e1076">40</a></sup> sui sussidi. </p>
<p class="absatz man-space-before-4">Secondo il capoverso 2, le organizzazioni e gli enti sono tenuti a suddividere le fatture per settore, in modo da fornire la prova dei costi da indennizzare. </p>
<div class="footnotes"><p id="fn-d12786e1076"><sup><a href="#fnbck-d12786e1076">40</a></sup><sup></sup> <a href="https://fedlex.data.admin.ch/vocabulary/legal-taxonomy/7794" target="_blank" data-rs-uri="https://fedlex.data.admin.ch/eli/cc/1991/857_857_857" data-rs="616.1" data-lang="it">RS <b>616.1</b></a></p></div>
</div></article><article id="art_61"><a name="a61"></a><h6 class="heading" role="heading">
<span class="display-icon"></span><span class="external-link-icon"></span><a href="#art_61">Art. 61  <span class="man-font-style-normal">Cooperazione internazionale</span></a>
</h6>
<div class="collapseable">
<p class="absatz man-space-before-4">In un contesto di politica economica e di sicurezza in rapida evoluzione, la cooperazione internazionale in materia di approvvigionamento assume un ruolo sempre più importante. Il diritto vigente in questo settore non soddisfa i requisiti odierni. In particolare, sorgono questioni di demarcazione in relazione all’articolo 7<i>a</i> della legge del 21 marzo 1997<sup><a href="#fn-d12786e1103" id="fnbck-d12786e1103">41</a></sup> sull’organizzazione del Governo e dell’amministrazione (LOGA), che limita la competenza del Consiglio federale di concludere autonomamente trattati ai soli trattati di portata limitata. </p>
<p class="absatz man-space-before-4">Finora, nel quadro dell’articolo 61 LAP il Consiglio federale disponeva della competenza di concludere trattati internazionali riguardanti la preparazione, l’impiego e il coordinamento di misure per far fronte a crisi di approvvigionamento. Come dimostra l’Accordo concernente misure di solidarietà volte a garantire la sicurezza dell’approvvigionamento di gas, tali accordi hanno un forte impatto sulla realtà economica dei Paesi contraenti, in quanto l’obbligo di fornire solidarietà in casi specifici è associato sia a una restrizione della propria prestazione economica sia a elevate garanzie finanziarie. La portata di un accordo di questo tipo è dunque lontana dall’essere limitata come lo prevede la LOGA. In futuro, il Consiglio federale dovrà quindi sottoporre tali contratti all’approvazione dell’Assemblea federale. È quindi necessario rinunciare alla competenza esistente.</p>
<p class="absatz man-space-before-4">L’articolo 61 viene modificato di conseguenza. Il capoverso 1 regolamenta la competenza del Consiglio federale di concludere autonomamente trattati. Sono compresi solo di trattati internazionali sullo scambio di informazioni ed esperienze e sulla partecipazione della Svizzera a organismi internazionali per trattare questioni relative alla sicurezza dell’approvvigionamento. </p>
<p class="absatz man-space-before-4">Il capoverso 2 consente al Consiglio federale di ordinare misure d’intervento in adempimento di obblighi internazionali, anche in assenza di una situazione di penuria a livello nazionale. Le misure d’intervento corrispondono a quelle disciplinate all’articolo 32. </p>
<p class="absatz man-space-before-4">Il capoverso 3 stabilisce inoltre che l’attuazione degli obblighi internazionali può essere delegata anche a organizzazioni e persone di diritto pubblico o privato secondo l’articolo 60. </p>
<div class="footnotes"><p id="fn-d12786e1103"><sup><a href="#fnbck-d12786e1103">41</a></sup><sup></sup> <a href="https://fedlex.data.admin.ch/vocabulary/legal-taxonomy/5015" target="_blank" data-rs-uri="https://fedlex.data.admin.ch/eli/cc/1997/2022_2022_2022" data-rs="172.010" data-lang="it">RS <b>172.010</b></a></p></div>
</div></article><article id="art_64"><a name="a64"></a><h6 class="heading" role="heading">
<span class="display-icon"></span><span class="external-link-icon"></span><a href="#art_64">Art. 64  cpv. 3 e 4</a>
</h6>
<div class="collapseable">
<p class="absatz man-space-before-4">Il principio secondo cui ognuno deve fornire alle persone e alle organizzazioni dell’economia competenti tutte le informazioni necessarie per l’esecuzione della legge resta invariato. </p>
<p class="absatz man-space-before-4">La disposizione viene precisata e completata al fine di evitare discussioni in fase di esecuzione sulla portata e l’estensione dell’obbligo di informare e sul momento in cui esso è applicabile. In particolare, il capoverso 3 elenca esplicitamente le principali unità amministrative interessate. A tale proposito è particolarmente importante l’indicazione delle unità amministrative decentralizzate, alcune delle quali sono giuridicamente indipendenti e autonome. Il loro obbligo di comunicare i dati nonché la forma e l’estensione di questi ultimi devono figurare espressamente nella legge.</p>
<p class="absatz man-space-before-4">Soprattutto durante la pandemia di COVID-19 si è constatata un’incertezza del diritto in merito alle possibilità di comunicare i dati. Mentre l’articolo 63 capoverso 3 della legge del 15 dicembre 2000<sup><a href="#fn-d12786e1134" id="fnbck-d12786e1134">42</a></sup> sugli agenti terapeutici (LATer) prevede che possano essere comunicati dati ad altre autorità della Confederazione qualora l’esecuzione delle leggi federali in materia sanitaria lo esiga, questa condizione non sembra a prima vista essere soddisfatta per l’AEP. </p>
<p class="absatz man-space-before-4">Le esperienze acquisite in relazione alla pandemia di COVID-19 hanno tuttavia mostrato chiaramente che le attività dell’AEP sono almeno indirettamente collegate alla LATer e hanno un forte impatto sul settore sanitario. Ciò non cambierà nemmeno in futuro. È molto probabile che determinate informazioni inerenti al campo d’applicazione e allo scopo della LATer possano risultare indispensabili per l’esecuzione efficace delle misure d’intervento dell’AEP, soprattutto se il Consiglio federale dovrà intervenire temporaneamente nel funzionamento del mercato per garantire l’approvvigionamento del Paese in caso di grave penuria di agenti terapeutici. </p>
<p class="absatz man-space-before-4">Per poter reagire in caso di crisi, il Consiglio federale deve, se necessario, poter ampliare l’obbligo di fornire informazioni (cpv. 4).</p>
<p class="absatz man-space-before-4">In linea con gli sforzi per la trasformazione digitale nell’Amministrazione federale, è previsto che tutte le informazioni siano trasmesse per via elettronica. </p>
<div class="footnotes"><p id="fn-d12786e1134"><sup><a href="#fnbck-d12786e1134">42</a></sup><sup></sup> <a href="https://fedlex.data.admin.ch/vocabulary/legal-taxonomy/9354" target="_blank" data-rs-uri="https://fedlex.data.admin.ch/eli/cc/2001/422" data-rs="812.21" data-lang="it">RS <b>812.21</b></a></p></div>
</div></article><article id="art_64_a"><a name="a64a"></a><h6 class="heading" role="heading">
<span class="display-icon"></span><span class="external-link-icon"></span><a href="#art_64_a">Art. 64a <span class="man-font-style-normal">Obblighi di notifica</span></a>
</h6>
<div class="collapseable">
<p class="absatz man-space-before-4">Oltre all’obbligo di informare il Consiglio federale è ora espressamente autorizzato a imporre obblighi di notifica, che permettono di osservare la situazione dell’approvvigionamento in beni e servizi d’importanza vitale e di preparare misure d’intervento. Gli obblighi di notifica riguardano, ad esempio, la disponibilità delle scorte, le difficoltà di approvvigionamento o le interruzioni delle forniture. Possono anche essere finalizzati alla preparazione di misure d’intervento già poste in consultazione ma non ancora in vigore. In questo contesto, vengono richiesti ad esempio liste di punti di misurazione o documenti di pianificazione regolarmente aggiornati per quanto riguarda le restrizioni d’uso. Gli obblighi di notifica possono riguardare tutte le aziende e le organizzazioni coinvolte nelle varie fasi della catena di creazione di valore del rispettivo bene o servizio d’importanza vitale e che sono quindi essenziali per la sua fornitura.</p>
<p class="absatz man-space-before-4">L’AEP mette a disposizione delle imprese e delle organizzazioni soggette all’obbligo di notifica piattaforme elettroniche per osservare e analizzare la situazione dell’approvvigionamento. Queste piattaforme si adattano a diverse interfacce, sono <i>multi-tenant</i> e possono essere collegate ai sistemi dei diversi utenti. Sviluppate in modo da rispondere alle esigenze dell’AEP, sono inoltre elaborate di concerto con gli uffici dell’Amministrazione federale responsabili della trasformazione digitale o delle tecnologie dell’informazione e della comunicazione. </p>
<p class="absatz man-space-before-4">I costi derivanti dall’adempimento di un eventuale obbligo di notifica sono a carico delle parti tenute ad adempierlo.</p>
</div></article><section id="lvl_5/lvl_64_a"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_64_a">Art. 64b <span class="man-font-style-normal">Trattamento e comunicazione dei dati</span></a>
</h2>
<div class="collapseable">
<p class="absatz man-space-before-4">Il nuovo articolo <i>64b</i> costituisce la base giuridica per il trattamento e la comunicazione dei dati necessari per l’attuazione di una misura dell’AEP. L’articolo contempla anche i dati concernenti persone giuridiche degni di particolare protezione, come definiti all’articolo 57<i>r </i>capoverso<i> </i>2 LOGA. La disposizione non si applica ai dati personali degni di particolare protezione di cui all’articolo 5 lettera c della legge federale del 25 settembre 2020<sup><a href="#fn-d12786e1184" id="fnbck-d12786e1184">43</a></sup> sulla protezione dei dati (LPD). A seconda della misura, il trattamento e la comunicazione dei dati in singoli casi sono disciplinati dal Consiglio federale a livello di ordinanza. </p>
<p class="absatz man-space-before-4">Inoltre, il capoverso 3 specifica quali dati possono essere comunicati o consultati dalle organizzazioni di proprietari delle scorte obbligatorie per adempiere i compiti loro delegati. </p>
<p class="absatz man-space-before-4">I capoversi 4 e 5 regolano l’accesso dell’Istituto svizzero per gli agenti terapeutici e dell’Ufficio federale della sicurezza alimentare e di veterinaria ai dati elaborati dall’AEP sulla Piattaforma degli agenti terapeutici. In particolare, ciò include l’accesso ai dati sulla situazione dell’approvvigionamento, sulle difficoltà di approvvigionamento e sulle interruzioni delle forniture di agenti terapeutici d’importanza vitale, nonché l’accesso alle valutazioni e alle stime dell’AEP. Sono resi accessibili anche i dati relativi ai segreti professionali, d’affari e di fabbricazione delle persone giuridiche, se la conoscenza di tali dati è essenziale per l’esame delle richieste volte a colmare le difficoltà di fornitura di medicamenti per uso umano secondo l’articolo 9<i>b</i> capoverso 2 LATer o per le domande di importazione di medicamenti per uso veterinario secondo l’ordinanza del 18 agosto 2004<sup><a href="#fn-d12786e1203" id="fnbck-d12786e1203">44</a></sup> sui medicamenti per uso veterinario. </p>
<p class="absatz man-space-before-4">Il capoverso 6 delega al Consiglio federale la competenza di disciplinare il trattamento dei dati nel contesto delle attività a favore dell’AEP. </p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Modifica di altri atti normativi</p>
<p class="absatz man-space-before-4">L’introduzione di contravvenzioni punibili nell’ambito della procedura della multa disciplinare rende necessario un adeguamento della legge del 18 marzo 2016<sup><a href="#fn-d12786e1221" id="fnbck-d12786e1221">45</a></sup> sulle multe disciplinari (cfr. commento all’art. 49<i>a</i>). </p>
<p class="absatz man-space-before-4">L’aggiunta all’articolo 15<i>a</i> della legge del 23 marzo 2007<sup><a href="#fn-d12786e1241" id="fnbck-d12786e1241">46</a></sup> sull’approvvigionamento elettrico (LAEl) garantisce che, oltre ai gestori di rete, ai produttori e ai gestori di impianti di stoccaggio, anche l’Associazione delle aziende elettriche svizzere (AES) – se obbligata ad adottare misure per garantire l’approvvigionamento elettrico sulla base della legge sull’approvvigionamento del Paese (art. 60 LAP) – possa far valere i costi risultanti dall’attuazione di tali misure come costi d’esercizio della rete di trasporto computabili. In particolare, si tratta del finanziamento dell’Organizzazione per l’approvvigionamento elettrico in situazioni straordinarie (OSTRAL), parte dell’AES. Ciò garantisce che tutti i costi sostenuti dall’industria elettrica per le misure dell’AEP siano trattati in modo equo e secondo il principio di causalità.</p>
<p class="absatz man-space-before-4">Allo stesso tempo, ciò permette anche un’armonizzazione con le disposizioni nel settore del gas. Secondo la modifica di un atto normativo correlato (art. <i>8a</i> della legge del 30 settembre 2016<sup><a href="#fn-d12786e1258" id="fnbck-d12786e1258">47</a></sup> sull’energia) nell’ambito del decreto federale del 21 marzo 2025<sup><a href="#fn-d12786e1270" id="fnbck-d12786e1270">48</a></sup> che approva e traspone nel diritto svizzero l’Accordo tra la Svizzera, la Germania e l’Italia concernente misure di solidarietà volte a garantire la sicurezza dell’approvvigionamento di gas, i rispettivi costi sono considerati costi computabili della rete di trasporto che i gestori di quest’ultima possono ripercuotere in modo non discriminatorio sui consumatori finali.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Disposizione di coordinamento relativa alla cifra II numero 2</p>
<p class="absatz man-space-before-4">La modifica dell’articolo 15<i>a </i>LAEl<i> </i>si riferisce al diritto in vigore al momento dell’adozione del presente messaggio. Il 20 giugno 2025<sup><a href="#fn-d12786e1293" id="fnbck-d12786e1293">49</a></sup> il Parlamento ha tuttavia approvato una modifica della legge sull’approvvigionamento elettrico che dovrebbe entrare in vigore prima della presente modifica della LAP. In questo caso, l’articolo 15<i>a</i> capoverso<i> </i>1 lettera a numero 2 LAEl dovrà avere il seguente tenore:</p>
<div class="footnotes">
<p id="fn-d12786e1184"><sup><a href="#fnbck-d12786e1184">43</a></sup><sup></sup> <a href="https://fedlex.data.admin.ch/vocabulary/legal-taxonomy/5993" target="_blank" data-rs-uri="https://fedlex.data.admin.ch/eli/cc/2022/491" data-rs="235.1" data-lang="it">RS <b>235.1</b></a></p>
<p id="fn-d12786e1203"><sup><a href="#fnbck-d12786e1203">44</a></sup><sup></sup> <a href="https://fedlex.data.admin.ch/vocabulary/legal-taxonomy/9369" target="_blank" data-rs-uri="https://fedlex.data.admin.ch/eli/cc/2004/592" data-rs="812.212.27" data-lang="it">RS <b>812.212.27</b></a></p>
<p id="fn-d12786e1221"><sup><a href="#fnbck-d12786e1221">45</a></sup><sup></sup> <a href="https://fedlex.data.admin.ch/vocabulary/legal-taxonomy/6238" target="_blank" data-rs-uri="https://fedlex.data.admin.ch/eli/cc/2017/725" data-rs="314.1" data-lang="it">RS <b>314.1</b></a></p>
<p id="fn-d12786e1241"><sup><a href="#fnbck-d12786e1241">46</a></sup><sup></sup> <a href="https://fedlex.data.admin.ch/vocabulary/legal-taxonomy/8592" target="_blank" data-rs-uri="https://fedlex.data.admin.ch/eli/cc/2007/418" data-rs="734.7" data-lang="it">RS <b>734.7</b></a></p>
<p id="fn-d12786e1258"><sup><a href="#fnbck-d12786e1258">47</a></sup><sup></sup> <a href="https://fedlex.data.admin.ch/vocabulary/legal-taxonomy/8495" target="_blank" data-rs-uri="https://fedlex.data.admin.ch/eli/cc/2017/762" data-rs="730.0" data-lang="it">RS <b>730.0</b></a></p>
<p id="fn-d12786e1270"><sup><a href="#fnbck-d12786e1270">48</a></sup><sup></sup> <a href="https://fedlex.data.admin.ch/eli/fga/2025/1116" target="_blank">FF <b>2025</b> 1116</a></p>
<p id="fn-d12786e1293"><sup><a href="#fnbck-d12786e1293">49</a></sup><sup></sup> <a href="https://fedlex.data.admin.ch/eli/fga/2025/2036" target="_blank">FF <b>2025</b> 2036</a></p>
</div>
</div></section><article id="art_15_a"><a name="a15a"></a><h6 class="heading" role="heading">
<span class="display-icon"></span><span class="external-link-icon"></span><a href="#art_15_a">Art. 15a  cpv. 1 lett. a n. 2</a>
</h6>
<div class="collapseable">
<p class="absatz man-space-before-4" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message"><sup>1</sup> Sono parimenti computabili i seguenti costi d’esercizio e del capitale della rete di trasporto:</p>
<dl class="man-space-after-0">
<dt class="man-space-before-4 man-space-before-2">a.  </dt>
<dd class="man-space-before-4 man-space-before-2">nella misura in cui non possano essere coperti attraverso altri strumenti di finanziamento:<dl class="man-space-after-0">
<dt class="man-space-before-2">2.  </dt>
<dd class="man-space-before-2">
<inl>i costi a carico di gestori di rete, produttori, gestori di impianti di stoccaggio </inl>e dell’Associazione delle aziende elettriche svizzere <inl>direttamente connessi con le misure necessarie a garantire l’approvvigionamento di energia elettrica secondo la legge del 17 giugno 2016</inl><sup><a href="#fn-d12786e1337" id="fnbck-d12786e1337">50</a></sup><sup><inl> </inl></sup><inl>sull’approvvigionamento del Paese</inl>; </dd>
</dl>
</dd>
</dl>
<div class="footnotes"><p id="fn-d12786e1337"><sup><a href="#fnbck-d12786e1337">50</a></sup><sup></sup> <a href="https://fedlex.data.admin.ch/vocabulary/legal-taxonomy/7641" target="_blank" data-rs-uri="https://fedlex.data.admin.ch/eli/cc/2017/308" data-rs="531" data-lang="it">RS <b>531</b></a></p></div>
</div></article>
</div></section><section id="lvl_6"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_6">6 Ripercussioni</a>
</h1>
<div class="collapseable">
<section id="lvl_6/lvl_6.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.1">6.1 Ripercussioni per la Confederazione</a>
</h2>
<div class="collapseable"><section id="lvl_6/lvl_6.1/lvl_6.1.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_6.1.1">6.1.1 Ripercussioni sull’effettivo del personale</a>
</h3>
<div class="collapseable"><p class="absatzvor man-space-before-8">Nel decreto del 28 febbraio 2022 il Consiglio federale ha deciso di concedere all’UFAE risorse di personale supplementari (12,1 ETP) nell’ambito della riforma dell’AEP. L’aumento dell’effettivo è concluso. Non sono previste ulteriori ripercussioni sull’effettivo del personale.</p></div></section></div></section><section id="lvl_6/lvl_6.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.2">6.2 Ripercussioni per i Cantoni</a>
</h2>
<div class="collapseable"><p class="absatzvor man-space-before-8">I Cantoni rimangono coinvolti nell’attuazione delle misure prese in caso di situazione di grave penuria e procedono ai lavori preparatori richiesti per adempiere i loro compiti. L’introduzione delle contravvenzioni sanzionabili nel quadro della procedura della multa disciplinare dovrebbe sgravare le autorità giudiziarie e di perseguimento penale cantonali.</p></div></section><section id="lvl_6/lvl_6.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.3">6.3 Ripercussioni sull’economia</a>
</h2>
<div class="collapseable">
<p class="absatzvor man-space-before-8">Il progetto non ha ripercussioni dirette sull’economia. Eventuali costi derivanti da obblighi per le aziende risulteranno, eventualmente, dalle singole misure. I costi degli obblighi di diritto pubblico sono di principio a carico dei soggetti di diritto. Nell’emanare regolamentazioni va tenuto conto della legge del 29 settembre 2023<sup><a href="#fn-d12786e1375" id="fnbck-d12786e1375">51</a></sup> sullo sgravio delle imprese, in particolare quando sono disposte misure preparatorie. </p>
<p class="absatz man-space-before-4">Se gli enti privati che gestiscono i fondi di garanzia decidono che devono essere riscossi contributi al fondo di garanzia sul riso commestibile prodotto in Svizzera, attualmente si ipotizza che i produttori soggetti all’obbligo di costituire scorte e all’obbligo contributivo dovrebbero versare un importo massimo di 25 000 franchi l’anno. </p>
<p class="absatz man-space-before-4">L’aggiunta all’articolo 15<i>a</i> LAEl implica che l’OSTRAL viene finanziata attraverso il corrispettivo per l’utilizzazione della rete. I costi saranno compresi tra 300 000 e 500 000 franchi circa l’anno e saranno addebitati ai consumatori finali tramite la fattura dell’elettricità. Trattandosi di supplemento di circa 0,0007 centesimi al chilowattora, la sua incidenza sarà minima.</p>
<div class="footnotes"><p id="fn-d12786e1375"><sup><a href="#fnbck-d12786e1375">51</a></sup><sup></sup> <a href="https://fedlex.data.admin.ch/vocabulary/legal-taxonomy/40201" target="_blank" data-rs-uri="https://fedlex.data.admin.ch/eli/cc/2024/118" data-rs="930.31" data-lang="it">RS <b>930.31</b></a></p></div>
</div></section><section id="lvl_6/lvl_6.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.4">6.4 Ripercussioni sulla società </a>
</h2>
<div class="collapseable"><p class="absatzvor man-space-before-8">Il progetto non ha ripercussioni su fattori sociali quali la formazione, la cultura o la parità di genere.</p></div></section><section id="lvl_6/lvl_6.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.5">6.5 Ripercussioni sull’ambiente</a>
</h2>
<div class="collapseable"><p class="absatzvor man-space-before-8">Il progetto non ha ripercussioni dirette sull’ambiente. È tuttavia possibile che nel quadro della gestione di una situazione di grave penuria disposizioni di diritto ambientale siano limitate o dichiarate non applicabili per un determinato periodo di tempo. La competenza del Consiglio federale è molto ampia. In particolare, è essenziale soppesare attentamente gli interessi in gioco.</p></div></section>
</div></section><section id="lvl_7"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_7">7 Aspetti giuridici</a>
</h1>
<div class="collapseable">
<section id="lvl_7/lvl_7.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.1">7.1 Costituzionalità</a>
</h2>
<div class="collapseable">
<p class="absatzvor man-space-before-8">Le disposizioni contenute nel presente progetto si fondano sull’articolo 102 della Costituzione federale (Cost.)<sup><a href="#fn-d12786e1412" id="fnbck-d12786e1412">52</a></sup>, secondo il quale la Confederazione assicura l’approvvigionamento del Paese in beni e servizi vitali in caso di minacce d’ordine egemonico o bellico nonché in caso di gravi situazioni di penuria cui l’economia non è in grado di rimediare da sé. A tale scopo prende misure preventive.</p>
<div class="footnotes"><p id="fn-d12786e1412"><sup><a href="#fnbck-d12786e1412">52</a></sup><sup></sup> <a href="https://fedlex.data.admin.ch/vocabulary/legal-taxonomy/4715" target="_blank" data-rs-uri="https://fedlex.data.admin.ch/eli/cc/1999/404" data-rs="101" data-lang="it">RS <b>101</b></a></p></div>
</div></section><section id="lvl_7/lvl_7.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.2">7.2 Compatibilità con gli impegni internazionali della Svizzera</a>
</h2>
<div class="collapseable">
<p class="absatzvor man-space-before-8">Il progetto è compatibile con gli impegni internazionali della Svizzera e in particolare con l’Accordo del 18 novembre 1974<sup><a href="#fn-d12786e1429" id="fnbck-d12786e1429">53</a></sup> istitutivo di un programma internazionale dell’energia (PIE), entrato in vigore il 19 gennaio 1976. Tale accordo non è direttamente applicabile (non self-executing); la Svizzera è libera di scegliere come adempiere i propri obblighi. L’Agenzia internazionale per l’energia (AIE), con sede a Parigi, è stata creata per coordinare e attuare i compiti fissati dal PIE. L’AIE è una sottodivisione dell’Organizzazione per la cooperazione e lo sviluppo economico (OCSE). L’accordo obbliga gli Stati membri principalmente a detenere riserve strategiche di petrolio in misura pari al loro consumo netto di 90 giorni. La Svizzera adempie quest’obbligo fin dalla sua entrata in vigore esigendo che gli attori dell’industria petrolifera costituiscano scorte di prodotti petroliferi.</p>
<p class="absatz man-space-before-4">Per quanto riguarda gli obblighi della Svizzera ai sensi del diritto commerciale internazionale vigente, in conformità con l’OMC e gli accordi di libero scambio, la revisione degli articoli 16 e 21 consente di finanziare in modo conforme alla legge la costituzione di scorte obbligatorie di riso commestibile.</p>
<p class="absatz man-space-before-4">Le misure d’intervento di cui all’articolo 32 non sono soggette a modifiche materiali. Sono in linea con i pertinenti accordi dell’OMC, con l’Accordo del 22 luglio 1972<sup><a href="#fn-d12786e1445" id="fnbck-d12786e1445">54</a></sup> tra la Confederazione Svizzera e la Comunità Economica Europea e con gli accordi di libero scambio esistenti con altri Paesi terzi. Qualsiasi misura restrittiva del commercio deve soddisfare le condizioni delle eccezioni e deroghe di cui all’Accordo generale del 30 ottobre 1947<sup><a href="#fn-d12786e1457" id="fnbck-d12786e1457">55</a></sup> su le tariffe doganali e il commercio (GATT), dell’Accordo del 15 aprile 1994<sup><a href="#fn-d12786e1469" id="fnbck-d12786e1469">56</a></sup> che istituisce l’Organizzazione mondiale del commercio (Allegato 1.B: Accordo generale sugli scambi di servizi, GATS) e delle corrispondenti disposizioni degli accordi di libero scambio.</p>
<p class="absatz man-space-before-4">Per quanto riguarda la costituzione di scorte obbligatorie, occorre inoltre tenere conto del Protocollo N. 5 (concernente il regime applicabile dalla Svizzera all’importazione di certi prodotti assoggettati al regime inteso a costituire delle scorte obbligatorie) di suddetto Accordo<sup><a href="#fn-d12786e1483" id="fnbck-d12786e1483">57</a></sup>. </p>
<p class="absatz man-space-before-4">Visti gli accordi bilaterali sulla cooperazione in materia di approvvigionamento economico del Paese conclusi in base all’allegato 2 del Trattato di unione doganale conchiuso il 29 marzo 1923<sup><a href="#fn-d12786e1497" id="fnbck-d12786e1497">58</a></sup> tra la Confederazione Svizzera e il Principato del Liechtenstein, il Liechtenstein si è impegnato ad applicare direttamente, in larga misura, la legislazione svizzera in materia di approvvigionamento. Lo stesso vale per l’enclave tedesca di Büsingen am Hochrhein, in base al Trattato del 23 novembre 1964<sup><a href="#fn-d12786e1509" id="fnbck-d12786e1509">59</a></sup> tra la Confederazione Svizzera e la Repubblica federale di Germania sull’inclusione del Comune di Büsingen am Hochrhein nel territorio doganale svizzero (art. 2 cpv. 1 lett. e). Con questo trattato la Svizzera si è impegnata nei confronti della Repubblica federale di Germania a rifornire gli abitanti dell’enclave di Büsingen in caso di crisi. </p>
<p class="absatz man-space-before-4">Il Regolamento (UE) 2017/1938<sup><a href="#fn-d12786e1523" id="fnbck-d12786e1523">60</a></sup> non ha alcun effetto giuridicamente vincolante per la Svizzera non essendo uno Stato membro. Tuttavia, il contenuto di questo regolamento è interessante in termini di politica di approvvigionamento del nostro Paese e serve da riferimento per l’elaborazione di misure nazionali volte a garantire l’approvvigionamento del Paese con gas naturale. La Svizzera ha tutto l’interesse a far sì che le misure adottate di propria iniziativa corrispondano il più possibile a quelle dei suoi vicini europei e a non ostacolare inutilmente la cooperazione transfrontaliera delle autorità e delle imprese dell’industria privata del gas. </p>
<p class="absatz man-space-before-4">Con l’Accordo concernente misure di solidarietà volte a garantire la sicurezza dell’approvvigionamento di gas, la Svizzera può presentare una richiesta di solidarietà agli altri due Stati contraenti per l’approvvigionamento dei clienti protetti sul suo territorio (soprattutto economie domestiche, ospedali e servizi d’emergenza), in caso di dichiarazione dell’emergenza (ossia di una situazione di grave penuria) e dopo aver adottato tutte le misure nazionali possibili. Viceversa, anche gli altri due Stati contraenti possono presentare una richiesta di solidarietà alla Svizzera in caso di emergenza. I tre Stati garantiscono inoltre di non limitare le capacità di trasporto esistenti nelle loro reti in caso di attuazione delle misure di solidarietà.</p>
<div class="footnotes">
<p id="fn-d12786e1429"><sup><a href="#fnbck-d12786e1429">53</a></sup><sup></sup> <a href="https://fedlex.data.admin.ch/vocabulary/legal-taxonomy/2750" target="_blank" data-rs-uri="https://fedlex.data.admin.ch/eli/cc/1976/623_622_622" data-rs="0.730.1" data-lang="it">RS <b>0.730.1</b></a></p>
<p id="fn-d12786e1445"><sup><a href="#fnbck-d12786e1445">54</a></sup><sup></sup> <a href="https://fedlex.data.admin.ch/vocabulary/legal-taxonomy/2413" target="_blank" data-rs-uri="https://fedlex.data.admin.ch/eli/cc/1972/3115_3169_2949" data-rs="0.632.401" data-lang="it">RS <b>0.632.401</b></a></p>
<p id="fn-d12786e1457"><sup><a href="#fnbck-d12786e1457">55</a></sup><sup></sup> <a href="https://fedlex.data.admin.ch/vocabulary/legal-taxonomy/2242" target="_blank" data-rs-uri="https://fedlex.data.admin.ch/eli/cc/1959/1745_1807_1812" data-rs="0.632.21" data-lang="it">RS <b>0.632.21</b></a></p>
<p id="fn-d12786e1469"><sup><a href="#fnbck-d12786e1469">56</a></sup><sup></sup> <a href="https://fedlex.data.admin.ch/vocabulary/legal-taxonomy/2235" target="_blank" data-rs-uri="https://fedlex.data.admin.ch/eli/cc/1995/2117_2117_2117" data-rs="0.632.20" data-lang="it">RS <b>0.632.20</b></a></p>
<p id="fn-d12786e1483"><sup><a href="#fnbck-d12786e1483">57</a></sup><sup></sup> <a href="https://fedlex.data.admin.ch/vocabulary/legal-taxonomy/2434" target="_blank" data-rs-uri="https://fedlex.data.admin.ch/eli/cc/1972/3284_3338_3118" data-rs="0.632.401.5" data-lang="it">RS <b>0.632.401.5</b></a></p>
<p id="fn-d12786e1497"><sup><a href="#fnbck-d12786e1497">58</a></sup><sup></sup> <a href="https://fedlex.data.admin.ch/vocabulary/legal-taxonomy/2001" target="_blank" data-rs-uri="https://fedlex.data.admin.ch/eli/cc/39/551_565_576" data-rs="0.631.112.514" data-lang="it">RS <b>0.631.112.514</b></a></p>
<p id="fn-d12786e1509"><sup><a href="#fnbck-d12786e1509">59</a></sup><sup></sup> <a href="https://fedlex.data.admin.ch/vocabulary/legal-taxonomy/1998" target="_blank" data-rs-uri="https://fedlex.data.admin.ch/eli/cc/1967/1211_1251_1245" data-rs="0.631.112.136" data-lang="it">RS <b>0.631.112.136</b></a></p>
<p id="fn-d12786e1523"><sup><a href="#fnbck-d12786e1523">60</a></sup><sup></sup> Regolamento (UE) 2017/1938 del Parlamento europeo e del Consiglio, del 25 ottobre 2017, concernente misure volte a garantire la sicurezza dell’approvvigionamento di gas e che abroga il regolamento (UE) n. 994/2010, GU L 280 del 28 ottobre 2017, pag. 1; modificato da ultimo dal regolamento (UE) 2022/1032, GU L 173 del 30.6. 2022, pag. 17.</p>
</div>
</div></section><section id="lvl_7/lvl_7.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.3">7.3 Forma dell’atto</a>
</h2>
<div class="collapseable"><p class="absatzvor man-space-before-8">Secondo l’articolo 164 capoverso 1 Cost., tutte le disposizioni importanti che contengono norme di diritto sono emanate sotto forma di legge federale. Il disegno di legge sottostà a referendum facoltativo (art. 141 cpv. 1 lett. a Cost.).</p></div></section><section id="lvl_7/lvl_7.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.4">7.4 Subordinazione al freno alle spese</a>
</h2>
<div class="collapseable"><p class="absatzvor man-space-before-8">Il progetto non contiene né nuove disposizioni in materia di sussidi né nuovi crediti d’impegno e limiti di spesa tali da comportare spese uniche superiori a 20 milioni di franchi o nuove spese ricorrenti di oltre 2 milioni di franchi.</p></div></section><section id="lvl_7/lvl_7.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.5">7.5 Rispetto del principio di sussidiarietà e del principio dell’equivalenza fiscale</a>
</h2>
<div class="collapseable">
<p class="absatzvor man-space-before-8">Nell’assegnazione e nell’adempimento dei compiti statali va osservato il principio della sussidiarietà (art. 5<i>a</i> Cost.). La Confederazione assume unicamente i compiti che superano la capacità dei Cantoni o che esigono un disciplinamento uniforme da parte sua (art. 43<i>a</i> cpv.1 Cost.). </p>
<p class="absatz man-space-before-4">In virtù dell’articolo 102 capoverso 1 Cost., la Confederazione dispone di una competenza legislativa vincolante e di ampia portata con effetto derogatorio a posteriori. È quindi responsabile dell’organizzazione dell’AEP, che necessita di un disciplinamento uniforme.</p>
<p class="absatz man-space-before-4">Il progetto non incide sul principio dell’equivalenza fiscale.</p>
</div></section><section id="lvl_7/lvl_7.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.6">7.6 Conformità alla legge sui sussidi</a>
</h2>
<div class="collapseable"><p class="absatzvor man-space-before-8">Il progetto non contiene nuovi sussidi. L’articolo 60<i>b</i> capoverso 1 D-LAP si limita a stabilire espressamente che le spese delle organizzazioni e delle persone di diritto pubblico o privato, nonché degli enti privati che gestiscono i fondi di garanzia per i compiti loro delegati, possono essere indennizzate nel quadro del diritto applicabile<b>. </b></p></div></section><section id="lvl_7/lvl_7.7"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.7">7.7 Delega di competenze legislative</a>
</h2>
<div class="collapseable">
<p class="absatzvor man-space-before-8">Secondo l’articolo 164 capoverso 2 Cost., eventuali competenze legislative possono essere delegate mediante legge federale, sempreché la Costituzione non lo escluda. In virtù della legge sull’approvvigionamento del Paese, il Consiglio federale dispone di numerose competenze per emanare disposizioni sulla gestione di determinati beni e servizi d’importanza vitale al fine di prevenire, mitigare o gestire situazioni di grave penuria. Sia le misure preparatorie che le misure d’intervento, oltre a interferire parecchio nella libertà economica, possono riguardare un’ampia cerchia di persone e diverse fattispecie. La loro importanza è quindi fondamentale ai sensi dell’articolo 164 capoverso 1 Cost. D’altra parte, l’AEP è un settore che presenta una particolare esigenza di flessibilità nella sua regolamentazione. La dinamica delle operazioni economiche richiede un’adeguata capacità di reagire in caso di situazioni di grave penuria. Inoltre, è difficile prevedere quali situazioni di crisi si dovranno affrontare e come si svilupperanno. Le autorità necessitano quindi di un ampio margine di manovra, in particolare quando devono scegliere la forma dei mezzi necessari e il loro impiego.</p>
<p class="absatz man-space-before-4">Il progetto prevede le seguenti nuove competenze: </p>
<dl class="man-space-after-0">
<dt class="man-space-before-4">– </dt>
<dd class="man-space-before-4">determinare le contravvenzioni da punire secondo la procedura della multa disciplinare nell’ambito delle misure d’intervento (art. <i>49a</i>; competenza del Consiglio federale);</dd>
<dt class="man-space-before-4">– </dt>
<dd class="man-space-before-4">autorizzare organizzazioni e persone di diritto pubblico o privato nonché enti privati incaricati di gestire i fondi di garanzia a emanare decisioni (art. 60 cpv. 4; competenza del Consiglio federale);</dd>
<dt class="man-space-before-4">– </dt>
<dd class="man-space-before-4">regolamentare eventuali indennità per i compiti delegati (art. 60<i>b</i> cpv. 1; competenza del Consiglio federale);</dd>
<dt class="man-space-before-4">– </dt>
<dd class="man-space-before-4">ricorrere a organizzazioni e persone di diritto pubblico o privato per adempiere i trattati internazionali (art. 61 cpv. 3; competenza del Consiglio federale); </dd>
<dt class="man-space-before-4">– </dt>
<dd class="man-space-before-4">imporre obblighi di notifica (art. <i>64a</i>; competenza del Consiglio federale)</dd>
<dt class="man-space-before-4">– </dt>
<dd class="man-space-before-4">disciplinare il trattamento e la comunicazione dei dati (art. <i>64b</i>; competenza del Consiglio federale); </dd>
<dt class="man-space-before-4">– </dt>
<dd class="man-space-before-4">controllare l’utilizzo delle scorte obbligatorie liberate (art. 57 cpv. 3; competenza del DEFR).</dd>
</dl>
</div></section><section id="lvl_7/lvl_7.8"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.8">7.8 Protezione dei dati</a>
</h2>
<div class="collapseable">
<p class="absatzvor man-space-before-8">Il progetto contiene disposizioni sul trattamento e la comunicazione dei dati che servono a garantire l’attuazione delle misure dell’AEP. I dati vengono utilizzati da autorità e organizzazioni private per adempiere i compiti legali, delegati o assunti. Sono compresi anche i dati concernenti persone giuridiche degni di particolare protezione. L’articolo 64<i>b</i> crea la base legale necessaria secondo l’articolo <i>57s</i> capoverso 2 LOGA.</p>
<p class="absatz man-space-before-4">La base legale per il trattamento dei dati è conforme alle disposizioni della LPD e garantisce un trattamento conforme alla legge da parte dei servizi autorizzati.</p>
<p class="absatz man-space-before-4">Nell’ambito delle singole ordinanze contenenti misure preparatorie e d’intervento deve essere effettuata una valutazione preliminare del rischio in merito alla necessità di una valutazione d’impatto sulla protezione dei dati.</p>
</div></section>
</div></section></main>
</div></body>
</html>
