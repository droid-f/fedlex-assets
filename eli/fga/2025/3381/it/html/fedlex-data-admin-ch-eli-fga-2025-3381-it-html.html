<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<title>input-it</title>
</head>
<body><div id="lawcontent">
<div id="preface">
<!--25.083--><p class="srnummer man-space-after-18">25.083</p>
<h1 class="erlasstitel botschafttitel">Messaggio <br>concernente l’approvazione di una Convenzione <br>tra la Svizzera e lo Zimbabwe <br>per evitare le doppie imposizioni</h1>
<p class="botschaftdatum man-space-before-3">del 5 novembre 2025</p>
<p class="botschaftlinie man-space-before-10"></p>
<p class="salutation man-space-before-3">Onorevoli presidenti e consiglieri,</p>
<p class="absatzvor man-space-before-8">con il presente messaggio vi sottoponiamo, per approvazione, il disegno di decreto federale<sup><a href="#fn-d9114e24" id="fnbck-d9114e24">1</a></sup> che approva una Convenzione tra la Svizzera e lo Zimbabwe per evitare le doppie imposizioni<sup><a href="#fn-d9114e37" id="fnbck-d9114e37">2</a></sup>.</p>
<p class="absatzvor man-space-before-8">Gradite, onorevoli presidenti e consiglieri, l’espressione della nostra alta considerazione.</p>
<p></p>
<div class="table layout-table"><table>
			
			
			<tr>
				
				<td>
					
					<p class="unterschriftenfi1 man-space-before-24">5 novembre 2025</p>
				</td>
				<td>
					
					<p class="unterschriftenfi1 man-space-before-24">In nome del Consiglio federale svizzero:</p>
					<p class="unterschriftenfi man-space-before-6">La presidente della Confederazione, Karin Keller-Sutter<br>Il cancelliere della Confederazione, Viktor Rossi</p>
				</td>
			</tr>
		</table></div>
<p class="absatz man-space-before-4"></p>
<p class="absatz man-space-before-4"></p>
<p class="absatz man-space-before-4"></p>
<p class="titeluebersicht man-space-after-13 man-font-weight-bold">Compendio</p>
<p class="absatzkurs man-font-style-italic man-space-before-4">Il 19 marzo 2025 la Svizzera e lo Zimbabwe hanno firmato a Harare una Convenzione per evitare le doppie imposizioni (CDI) in materia di imposte sul reddito e sugli utili di capitale.</p>
<p class="absatzkurs man-font-style-italic man-space-before-4">La Convenzione permette di estendere la rete svizzera di CDI nell’Africa australe. Crea certezza giuridica e condizioni quadro fiscali vantaggiose per l’economia svizzera, fattori che incideranno positivamente sull’evoluzione delle relazioni economiche bilaterali e sulla collaborazione tra i due Paesi in ambito fiscale.</p>
<p class="absatzkurs man-font-style-italic man-space-before-4">La Convenzione segue in ampia misura il Modello di convenzione elaborato dall’Organizzazione per la cooperazione e lo sviluppo economici (OCSE) e l’attuale politica svizzera in materia di convenzioni. Tiene quindi conto degli sviluppi scaturiti dal progetto dell’OCSE volto a contrastare l’erosione della base imponibile e il trasferimento degli utili.</p>
<p class="absatzkurs man-font-style-italic man-space-before-4">I Cantoni e la maggior parte delle associazioni interessate hanno accolto favorevolmente la conclusione della Convenzione.</p>
<p class="absatzkurs man-font-style-italic man-space-before-4"></p>
<p class="absatz man-space-before-4"></p>
<p class="titelbotschaftinnen man-space-after-18">Messaggio</p>
<div class="footnotes">
<p id="fn-d9114e24"><sup><a href="#fnbck-d9114e24">1</a></sup><sup></sup> <a href="https://fedlex.data.admin.ch/eli/fga/2025/3382" target="_blank">FF <b>2025</b> 3382</a></p>
<p id="fn-d9114e37"><sup><a href="#fnbck-d9114e37">2</a></sup><sup></sup> <a href="https://fedlex.data.admin.ch/eli/fga/2025/3383" target="_blank">FF <b>2025</b> 3383</a></p>
</div>
</div>
<main id="maintext"><section id="lvl_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_1">1 Punti essenziali della Convenzione</a>
</h1>
<div class="collapseable">
<section id="lvl_1/lvl_1.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.1">1.1 Situazione iniziale, svolgimento e risultati dei negoziati</a>
</h2>
<div class="collapseable">
<p class="absatzvor man-space-before-8">Lo Zimbabwe (ex Rodesia del Sud) è un Paese dell’Africa australe senza sbocco sul mare con una popolazione di quasi 17 milioni di abitanti. Questo Paese possiede importanti risorse naturali, in particolare oro, platino e diamanti. L’agricoltura è un settore chiave dell’economia zimbabwana (ad es. coltura di tabacco, grano, mais e canna da zucchero).</p>
<p class="absatz man-space-before-4">Il 15 agosto 1996 la Svizzera e lo Zimbabwe hanno concluso un Accordo concernente la promozione e la protezione reciproche degli investimenti<sup><a href="#fn-d9114e104" id="fnbck-d9114e104">3</a></sup>, entrato in vigore il 9 febbraio 2001. Nel quadro di una riforma agraria avviata all’inizio degli anni Duemila importanti proprietari terrieri bianchi, tra cui anche diversi agricoltori svizzeri, sono stati espropriati. Grazie al processo di compensazione finanziaria reso più celere nel 2024 per gli agricoltori svizzeri espropriati è stato possibile effettuare i primi pagamenti a inizio 2025.</p>
<p class="absatz man-space-before-4">Gli scambi commerciali tra la Svizzera e lo Zimbabwe sono modesti. Nel 2024 le importazioni verso la Svizzera, tra cui soprattutto metalli preziosi e prodotti agricoli, si sono aggirate intorno agli 8 milioni di franchi. Nello stesso periodo il nostro Paese ha esportato verso lo Zimbabwe prevalentemente macchinari e prodotti farmaceutici per un valore di 5,9 milioni di franchi.</p>
<p class="absatz man-space-before-4">In ambito fiscale la Convenzione del 30 settembre 1954<sup><a href="#fn-d9114e120" id="fnbck-d9114e120">4</a></sup> tra la Confederazione Svizzera e il Regno Unito della Gran Bretagna e dell’Irlanda del Nord intesa a evitare i casi di doppia imposizione in materia d’imposte sul reddito era stata estesa mediante scambio di note il 30 maggio 1961<sup><a href="#fn-d9114e132" id="fnbck-d9114e132">5</a></sup> alla Federazione della Rodesia e del Nyassaland, dai quali è nato lo Zimbabwe. A seguito della dissoluzione della Federazione, l’estensione non era più applicabile alla Rodesia del Sud (nota del 13 dicembre 1963<sup><a href="#fn-d9114e144" id="fnbck-d9114e144">6</a></sup>, non pubblicata). Dopo un lungo periodo di latenza, nel 1999 è stata parafata una nuova Convenzione tra la Svizzera e lo Zimbabwe per evitare le doppie imposizioni, che però non ha potuto essere firmata. Nel 2021 sono stati avviati i negoziati tesi ad aggiornare il progetto di Convenzione del 1999, che si sono conclusi nel maggio 2022 con la parafatura di una Convenzione per evitare le doppie imposizioni in materia di imposte sul reddito e sugli utili di capitale e per prevenire l’evasione e l’elusione fiscali (di seguito «CDI-ZW»).</p>
<p class="absatz man-space-before-4">In occasione della procedura informativa, svoltasi nell’autunno del 2022, il progetto è stato accolto favorevolmente dai Cantoni e da un’ampia maggioranza delle associazioni interessate. La CDI-ZW è stata firmata a Harare il 19 marzo 2025.</p>
<div class="footnotes">
<p id="fn-d9114e104"><sup><a href="#fnbck-d9114e104">3</a></sup><sup></sup> <a href="https://fedlex.data.admin.ch/vocabulary/legal-taxonomy/4689" target="_blank" data-rs-uri="https://fedlex.data.admin.ch/eli/cc/2003/57" data-rs="0.975.282.7" data-lang="it">RS <b>0.975.282.7</b></a></p>
<p id="fn-d9114e120"><sup><a href="#fnbck-d9114e120">4</a></sup><sup></sup> <a href="https://fedlex.data.admin.ch/vocabulary/legal-taxonomy/2595" target="_blank" data-rs-uri="https://fedlex.data.admin.ch/eli/cc/1955/319_329_337" data-rs="0.672.936.711" data-lang="it">RS <b>0.672.936.711</b></a></p>
<p id="fn-d9114e132"><sup><a href="#fnbck-d9114e132">5</a></sup><sup></sup> <a href="https://fedlex.data.admin.ch/vocabulary/legal-taxonomy/2596" target="_blank" data-rs-uri="https://fedlex.data.admin.ch/eli/cc/1961/1035_1058_1080" data-rs="0.672.936.711.1" data-lang="it">RS <b>0.672.936.711.1</b></a></p>
<p id="fn-d9114e144"><sup><a href="#fnbck-d9114e144">6</a></sup><sup></sup> <a href="https://fedlex.data.admin.ch/eli/oc/1977/2433_2433_2433" target="_blank">RU <b>1977</b> 2433</a></p>
</div>
</div></section><section id="lvl_1/lvl_1.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.2">1.2 Valutazione</a>
</h2>
<div class="collapseable">
<p class="absatzvor man-space-before-8">La CDI-ZW segue in ampia misura il Modello di convenzione elaborato dall’Organizzazione per la cooperazione e lo sviluppo economici<sup><a href="#fn-d9114e164" id="fnbck-d9114e164">7</a></sup> (di seguito «Modello di convenzione dell’OCSE») e l’attuale politica svizzera in materia di convenzioni. Le soluzioni concordate pongono le imprese svizzere in una posizione generalmente competitiva rispetto alle imprese provenienti da altri Stati che hanno concluso CDI con lo Zimbabwe. La CDI-ZW garantisce certezza giuridica e un quadro contrattuale che inciderà positivamente sull’evoluzione delle relazioni economiche bilaterali. Contribuisce inoltre all’estensione della rete svizzera di CDI in Africa.</p>
<p class="absatz man-space-before-4">La CDI-ZW attua gli standard minimi scaturiti dai lavori dell’OCSE volti a contrastare l’erosione della base imponibile e il trasferimento degli utili («Base Erosion and Profit Shifting», BEPS; di seguito «progetto BEPS»<sup><a href="#fn-d9114e174" id="fnbck-d9114e174">8</a></sup>), nello specifico lo standard minimo definito nel rapporto sull’azione 6 del progetto BEPS<sup><a href="#fn-d9114e185" id="fnbck-d9114e185">9</a></sup> che impedisce la concessione di benefici convenzionali in situazioni di abuso, nonché lo standard minimo relativo all’azione 14 concernente il miglioramento dei meccanismi di risoluzione delle controversie. Infine, la CDI-ZW adempie lo standard internazionale nell’ambito dello scambio di informazioni su domanda.</p>
<div class="footnotes">
<p id="fn-d9114e164"><sup><a href="#fnbck-d9114e164">7</a></sup><sup></sup>  Consultabile all’indirizzo www.ocde.org &gt; Thèmes &gt; Fiscalité &gt; Conventions fiscales &gt; Modèle de Convention fiscale concernant le revenu et la fortune de l’OCDE.</p>
<p id="fn-d9114e174"><sup><a href="#fnbck-d9114e174">8</a></sup><sup></sup>  <a href="http://www.oecd.org" target="_blank">
				www.oecd.org
			</a> &gt; Thèmes &gt; Fiscalité &gt; Érosion de la base d’imposition et transfert de bénéfices.</p>
<p id="fn-d9114e185"><sup><a href="#fnbck-d9114e185">9</a></sup><sup></sup>  <a href="http://www.oecd.org" target="_blank">
				www.oecd.org
			</a> &gt; Thèmes &gt; Fiscalité &gt; Érosion de la base d’imposition et transfert de bénéfices &gt; Actions BEPS.</p>
</div>
</div></section>
</div></section><section id="lvl_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_2">2 Procedura di consultazione</a>
</h1>
<div class="collapseable">
<p class="absatzvor man-space-before-8">La CDI-ZW sottostà a referendum conformemente all’articolo 141 capoverso 1 lettera d numero 3 della Costituzione federale (Cost.)<sup><a href="#fn-d9114e201" id="fnbck-d9114e201">10</a></sup>. Secondo l’articolo 3 capoverso 1 lettera c della legge del 18 marzo 2005<sup><a href="#fn-d9114e213" id="fnbck-d9114e213">11</a></sup> sulla procedura di consultazione (LCo) si impone pertanto l’obbligo di indire una procedura di consultazione. Tuttavia, l’articolo 3<i>a</i> capoverso 1 lettera b LCo autorizza a rinunciarvi se non v’è da attendersi nessuna nuova informazione poiché le posizioni degli ambienti interessati sono note.</p>
<p class="absatz man-space-before-4">Nell’autunno del 2022 è stata svolta una procedura informativa sulla CDI-ZW. In questo contesto, i Cantoni e gli ambienti interessati dalla conclusione di CDI hanno ricevuto una nota esplicativa per pronunciarsi al riguardo. I Cantoni e un’ampia maggioranza delle associazioni interessate hanno accolto favorevolmente la conclusione della Convenzione. Dal momento che le posizioni degli ambienti interessati sono note e documentate, in virtù dell’articolo 3<i>a</i> capoverso 1 lettera b LCo, si è potuto rinunciare allo svolgimento di una procedura di consultazione.</p>
<div class="footnotes">
<p id="fn-d9114e201"><sup><a href="#fnbck-d9114e201">10</a></sup><sup></sup>  <a href="https://fedlex.data.admin.ch/vocabulary/legal-taxonomy/4715" target="_blank" data-rs-uri="https://fedlex.data.admin.ch/eli/cc/1999/404" data-rs="101" data-lang="it">RS <b>101</b></a></p>
<p id="fn-d9114e213"><sup><a href="#fnbck-d9114e213">11</a></sup><sup></sup>  <a href="https://fedlex.data.admin.ch/vocabulary/legal-taxonomy/5216" target="_blank" data-rs-uri="https://fedlex.data.admin.ch/eli/cc/2005/542" data-rs="172.061" data-lang="it">RS <b>172.061</b></a></p>
</div>
</div></section><section id="lvl_3"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_3">3 Commento ai singoli articoli della Convenzione</a>
</h1>
<div class="collapseable">
<p class="absatzvor man-space-before-8">Sia sul piano formale sia su quello materiale, la CDI-ZW si orienta nell’insieme alle pertinenti disposizioni del Modello di convenzione dell’OCSE e alla prassi svizzera in materia di CDI. Di seguito si illustrano gli scostamenti più rilevanti rispetto al Modello di convenzione dell’OCSE e alla politica convenzionale svizzera in questo ambito.</p>
<section id="lvl_3/lvl_u1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_u1">Titolo e  preambolo</a>
</h2>
<div class="collapseable">
<p class="absatz man-space-before-4">Come previsto dallo standard minimo definito dall’azione 6 del progetto BEPS, nel titolo e nel preambolo viene specificato che la CDI-ZW intende anche prevenire l’evasione e l’elusione fiscali. Questa precisazione si trova anche nell’attuale versione del Modello di convenzione dell’OCSE.</p>
<p class="absatz man-space-before-4">La disposizione chiarisce che con la CDI la Svizzera e lo Zimbabwe non hanno l’intenzione di creare opportunità di non imposizione o di ridotta imposizione attraverso l’evasione o l’elusione fiscale. In altre parole, la CDI-ZW mira anche a evitare una doppia non imposizione causata da evasione o elusione fiscale. In questo modo si tiene conto delle situazioni di doppia non imposizione intenzionale. Tra queste rientra, ad esempio, l’imposizione dei dividendi distribuiti a società dello stesso gruppo. In tali circostanze la doppia non imposizione permette di evitare oneri multipli indesiderati.</p>
<p class="absatz man-space-before-4">L’introduzione di questa disposizione è necessaria per adempiere lo standard minimo definito dall’azione 6 del progetto BEPS.</p>
<p class="absatz man-space-before-4">Dal momento che in Zimbabwe vige un sistema fiscale cedolare, il titolo della CDI-ZW menziona specificamente l’imposta sugli utili di capitale, oltre all’imposta sul reddito.</p>
</div></section><article id="art_1"><a name="a1"></a><h6 class="heading" role="heading">
<span class="display-icon"></span><span class="external-link-icon"></span><a href="#art_1">Art. 1 <span class="man-font-style-normal">Persone considerate</span></a>
</h6>
<div class="collapseable">
<p class="absatz man-space-before-4">Il paragrafo 2 prevede una disposizione relativa agli enti fiscalmente trasparenti conformemente all’azione 2 del progetto BEPS, recepita dal Modello di convenzione dell’OCSE e fondata sul concetto definito nel rapporto dell’OCSE del 26 agosto 1999<sup><sup><a href="#fn-d9114e259" id="fnbck-d9114e259">12</a></sup></sup> sulle società di persone.</p>
<p class="absatz man-space-before-4">Il primo periodo del paragrafo 2 disciplina la concessione dei benefici della CDI-ZW, nei casi in cui vengano corrisposti redditi a un ente ritenuto trasparente da uno o da entrambi gli Stati contraenti. I benefici vengono accordati se, ai fini dell’imposizione in uno Stato contraente, tali redditi sono trattati come redditi di un residente di tale Stato. In caso contrario, i benefici previsti dalla CDI-ZW non possono essere concessi. Di conseguenza, secondo questa clausola la CDI-ZW sarà applicabile, per esempio, agli interessi versati da un’impresa in Zimbabwe a una società in accomandita in Svizzera, qualora i soci di quest’ultima siano fiscalmente residenti in Svizzera. In assenza della presente disposizione potrebbero verificarsi casi di doppia non imposizione.</p>
<p class="verweisartkursiv man-font-style-italic man-space-before-4"><span class="man-font-style-normal">Il secondo periodo del paragrafo 2 tutela il diritto dello Stato di residenza di un tale ente o dei suoi membri o soci di assoggettare a imposizione i redditi che ha attribuito all’ente o ai membri o soci, indipendentemente dall’attribuzione fatta dall’altro Stato contraente. Tale clausola preserva, ad esempio, il diritto di imposizione della Svizzera nel caso in cui un residente della Svizzera partecipa a un trust estero, a condizione che essa ritenga il trust come trasparente e non vi sia nessuna stabile organizzazione all’estero.</span></p>
<p class="absatz man-space-before-4">Secondo la concezione svizzera e per analogia a quanto previsto dalla legislazione svizzera, gli enti degli investimenti collettivi di capitale sono generalmente considerati trasparenti. Il diritto ai benefici convenzionali è quindi determinato in base agli investitori. Tuttavia, diversi Stati trattano tali enti come soggetti fiscali autonomi, a cui sono attribuibili i redditi degli investimenti collettivi di capitale. Qualora lo Zimbabwe dovesse adottare quest’ultimo approccio, in virtù del paragrafo 2 la Svizzera dovrebbe accettarlo e concedere interamente i benefici della CDI-ZW senza distinzione tra gli investitori, a condizione che l’ente soddisfi anche i restanti presupposti per la concessione dei benefici convenzionali. Ciò si tradurrebbe innanzitutto in un trattamento diverso degli investimenti collettivi di capitale da parte di entrambi gli Stati e, secondariamente, nella possibilità per gli investitori che non possono far valere una CDI con la Svizzera di usufruire dei benefici della CDI-ZW mediante una partecipazione in un investimento collettivo di capitale zimbabwano</p>
<p class="absatz man-space-before-4">Il paragrafo 1 del Protocollo della Convenzione sancisce quindi che gli investimenti collettivi di capitale costituiti in uno degli Stati contraenti hanno diritto ai benefici della CDI-ZW se i detentori delle quote sono residenti dello Stato in questione (lett. a). In Svizzera si tratta dei fondi contrattuali di investimento e delle società di investimento a capitale variabile (lett. b). Ai fini della CDI-ZW, una società in accomandita per investimenti collettivi di capitale non è considerata residente della Svizzera, ma può richiedere la concessione dei benefici convenzionali per i soci residenti della Svizzera (lett. c).</p>
<div class="footnotes"><p id="fn-d9114e259"><sup><a href="#fnbck-d9114e259">12</a></sup><sup></sup>  www.oecd.org &gt; Publications &gt; Rapports et documents de recherche &gt; L’application du Modèle de Convention fiscale de l’OCDE aux sociétés de personnes.</p></div>
</div></article><article id="art_2"><a name="a2"></a><h6 class="heading" role="heading">
<span class="display-icon"></span><span class="external-link-icon"></span><a href="#art_2">Art. 2 <span class="man-font-style-normal">Imposte considerate</span></a>
</h6>
<div class="collapseable"><p class="absatz man-space-before-4">Dal momento che lo Zimbabwe non preleva l’imposta sul patrimonio, la CDI-ZW contempla unicamente l’imposta sul reddito. La Svizzera può pertanto prelevare l’imposta sulla sostanza e sul capitale conformemente alla propria legislazione nazionale. Conformemente alla prassi già adottata dalla Svizzera, la Convenzione non si applica agli utili delle vincite alle lotterie.</p></div></article><article id="art_3"><a name="a3"></a><h6 class="heading" role="heading">
<span class="display-icon"></span><span class="external-link-icon"></span><a href="#art_3">Art. 3 <span class="man-font-style-normal">Definizioni generali</span></a>
</h6>
<div class="collapseable">
<p class="absatz man-space-before-4">La definizione dell’espressione «traffico internazionale» (par. 1 lett. f) corrisponde all’attuale definizione contenuta nel Modello di convenzione dell’OCSE. Il nuovo tenore consente di considerare determinate situazioni triangolari e di evitare imposizioni multiple.</p>
<p class="absatz man-space-before-4">Il paragrafo 2 stabilisce una regola generale d’interpretazione dei termini utilizzati nella CDI-ZW senza darne una definizione. Analogamente a quanto previsto dalla versione attuale del Modello di convenzione dell’OCSE, la disposizione di tale paragrafo contiene non soltanto un rimando alla legislazione di uno Stato contraente ma anche la facoltà per le autorità competenti di concordare una definizione nel quadro della procedura amichevole ai sensi dell’articolo 24. Questo permette di assicurare un’applicazione coordinata della CDI-ZW al fine di evitare casi di doppia imposizione.</p>
</div></article><article id="art_4"><a name="a4"></a><h6 class="heading" role="heading">
<span class="display-icon"></span><span class="external-link-icon"></span><a href="#art_4">Art. 4 <span class="man-font-style-normal">Residente</span></a>
</h6>
<div class="collapseable">
<p class="absatz man-space-before-4">Contrariamente alla politica convenzionale svizzera adottata in questo ambito, lo Zimbabwe non voleva basarsi unicamente sul criterio della sede di direzione effettiva per decidere sui casi di doppia residenza delle persone diverse dalle persone fisiche. Riteneva necessario ricorrere alla procedura amichevole invece che applicare semplicemente il criterio della sede di direzione effettiva. Lo Zimbabwe desiderava riprendere il tenore attuale del Modello di convenzione dell’OCSE, che elenca diversi criteri da prendere in considerazione senza conferire loro un ordine di priorità e che in linea di principio esclude l’accordo di benefici convenzionali se le autorità competenti non giungono a un accordo amichevole. Il compromesso raggiunto in definitiva prevede il ricorso al criterio della sede di direzione effettiva; in caso di dubbio, la residenza sarà determinata nel quadro della procedura amichevole.</p>
<p class="absatz man-space-before-4">Conformemente alla prassi svizzera, il paragrafo 3 del Protocollo della Convenzione precisa che anche gli istituti di previdenza e le organizzazioni di utilità pubblica esenti da imposta sono da considerarsi residenti.</p>
</div></article><article id="art_5"><a name="a5"></a><h6 class="heading" role="heading">
<span class="display-icon"></span><span class="external-link-icon"></span><a href="#art_5">Art. 5 <span class="man-font-style-normal">Stabile organizzazione</span></a>
</h6>
<div class="collapseable">
<p class="absatz man-space-before-4">L’elenco degli esempi di sedi fisse d’affari di cui al paragrafo 2, che generalmente soddisfano le condizioni di una stabile organizzazione ai sensi del paragrafo 1, è stato completato. Mentre il Modello di convenzione dell’OCSE menziona unicamente il luogo di estrazione delle risorse naturali, la CDI-ZW precisa che anche i luoghi legati allo sfruttamento delle risorse naturali costituiscono una stabile organizzazione (par. 2 lett. f). Nel primo caso si fa riferimento alle risorse presenti nel suolo, mentre nel secondo caso può trattarsi anche dello sfruttamento delle risorse naturali sulla superficie terrestre.</p>
<p class="absatz man-space-before-4">Rientrano nella definizione di «stabile organizzazione» i cantieri di costruzioni e le attività di sorveglianza ad essi collegate a partire da una durata di 183 giorni (par. 3 lett. a) come pure la prestazione di servizi fornita in loco dai suoi salariati (par. 3 lett. b) o da una persona esercitante una professione indipendente (par. 3 lett. c) di durata superiore a 183 giorni nell’arco di 12 mesi che iniziano o terminano durante l’anno fiscale considerato. Tuttavia, il montaggio di macchinari o di impianti prodotti da un’impresa non costituisce una stabile organizzazione (par. 4 lett. e). Infine, le attività di esplorazione o di sfruttamento di risorse naturali costituiscono una stabile organizzazione per un periodo superiore a 183 giorni nell’arco di 12 mesi che iniziano o terminano durante l’anno fiscale considerato (par. 3 lett. d). Questo approccio rispecchia soluzioni già convenute dalla Svizzera con altri Paesi in via di sviluppo.</p>
<p class="absatz man-space-before-4">La disposizione concernente la stabile organizzazione di un agente dipendente (par. 5 lett. a) riprende sostanzialmente la disposizione attuale corrispondente contenuta nel Modello di convenzione dell’OCSE. Su richiesta dello Zimbabwe e conformemente al Modello di convenzione dell’ONU, la lettera b stabilisce che tale stabile organizzazione esiste anche se la persona non stipula abitualmente contratti né ricopre il ruolo principale che porta alla stipula di contratti, ma dispone abitualmente in tale Stato di un deposito di merci in base al quale esegue regolarmente forniture per conto dell’impresa. Una disposizione del Protocollo della Convenzione (n. 4) precisa che l’attribuzione degli utili a una stabile organizzazione ai sensi dell’articolo 5 paragrafo 5 sarà retta dalle norme dell’articolo 7: gli utili da attribuire alla stabile organizzazione saranno unicamente quelli che la stabile organizzazione avrebbe conseguito se si fosse trattata di un’impresa distinta e indipendente.</p>
<p class="absatz man-space-before-4">L’agente indipendente che agisce per conto dell’impresa non costituisce una stabile organizzazione (par. 6). Se tale agente agisce esclusivamente o pressoché esclusivamente per conto dell’impresa, egli è considerato indipendente se le relazioni tra l’impresa e l’agente sono conformi al principio della piena concorrenza.</p>
<p class="absatz man-space-before-4">Il compromesso raggiunto ha consentito in particolare di evitare la proposta zimbabwana di includere un diritto d’imposizione su attività assicurative nello Stato della fonte.</p>
</div></article><article id="art_7_9"><a name="a7"></a><h6 class="heading" role="heading">
<span class="display-icon"></span><span class="external-link-icon"></span><a href="#art_7_9">Art. 7 e 9 <span class="man-font-style-normal">Utili delle imprese e imprese associate</span></a>
</h6>
<div class="collapseable">
<p class="absatz man-space-before-4">Siccome lo Zimbabwe non era ancora disposto ad adottare la nuova versione dell’articolo 7 del Modello di convenzione dell’OCSE introdotta nel luglio 2010, la disposizione dell’articolo 7 è conforme alle soluzioni preconizzate nella versione del Modello di convenzione dell’OCSE antecedente a tale cambiamento.</p>
<p class="absatz man-space-before-4">Secondo lo standard minimo derivante dall’azione 14 del progetto BEPS concernente il miglioramento dei meccanismi di risoluzione delle controversie, i Paesi dovrebbero recepire, se possibile, il secondo periodo dell’articolo 25 paragrafo 2 del Modello di convenzione dell’OCSE nelle loro CDI con il seguente tenore: «L’accordo [amichevole] concluso è attuato nonostante i limiti temporali previsti dalla legislazione nazionale degli Stati contraenti». Se ciò non dovesse essere fattibile, ad esempio perché un Paese (come la Svizzera) ha formulato una riserva, essi devono introdurre nelle proprie CDI altre disposizioni che limitano il termine per una rettifica di cui all’articolo 7 paragrafo 2 o all’articolo 9 paragrafo 1 del Modello di convenzione dell’OCSE, al fine di evitare rettifiche successive che non possono più essere oggetto di uno sgravio a seguito di una procedura amichevole. Le disposizioni sono contenute nel commentario relativo alla versione attuale del Modello di convenzione dell’OCSE. Nella CDI-ZW è stato convenuto un termine massimo di sei anni dalla fine dell’anno fiscale interessato per eseguire eventuali rettifiche degli utili realizzati (cfr. art. 7 par. 7 e art. 9 par. 3). Come nelle altre CDI concluse dalla Svizzera, questa disposizione non si applica in caso di frode o negligenza grave e neppure nei casi di mancata dichiarazione volontaria di un elemento di reddito («wilful non-disclosure») o di falsa dichiarazione volontaria («misrepresentation»; ad es. se una deduzione non è fatta valere nella categoria fiscale adeguata). Queste due fattispecie costituiscono casi di omissione volontaria, espressione utilizzata in altre CDI concluse dalla Svizzera.</p>
<p class="absatz man-space-before-4">Nel quadro della soluzione complessiva negoziata è stato possibile evitare di riprendere nell’articolo 7 le proposte zimbabwane iniziali che prevedevano segnatamente la limitazione della possibilità di dedurre altri importi di quelli effettivamente pagati dalla stabile organizzazione alla sede principale secondo il Modello di convenzione dell’ONU.</p>
</div></article><article id="art_8"><a name="a8"></a><h6 class="heading" role="heading">
<span class="display-icon"></span><span class="external-link-icon"></span><a href="#art_8">Art. 8 <span class="man-font-style-normal">Trasporti internazionali</span></a>
</h6>
<div class="collapseable"><p class="absatz man-space-before-4">Su richiesta dello Zimbabwe, la rubrica di questo articolo è stata adeguata. Il paragrafo 1 ha lo stesso tenore della disposizione corrispondente del Modello di convenzione dell’OCSE. Inoltre, il paragrafo 2 riprende, come altre CDI concluse dalla Svizzera (ad es. con il Canada e il Cile), i principi contenuti nel commentario relativo al Modello di convenzione dell’OCSE secondo i quali l’esercizio di navi o aeromobili comprende pure la locazione di navi o aeromobili vuoti o di container, inclusi i loro equipaggiamenti, nella misura in cui queste attività costituiscono attività accessorie dell’esercizio, nel traffico internazionale, di navi o aeromobili. Ciò vale, allo stesso modo, anche per gli utili derivanti dal trasporto con veicoli ferroviari o stradali.</p></div></article><section id="lvl_3/lvl_u9"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_u9">Art. 10‒12<span class="man-font-style-normal">Dividendi, interessi e canoni</span></a>
</h2>
<div class="collapseable">
<p class="absatz man-space-before-4">Per i dividendi, la CDI-ZW prevede un’aliquota d’imposta residua generale del 15 per cento. Nel caso in cui il beneficiario effettivo dei dividendi sia una società che detiene direttamente almeno il 25 per cento del capitale della società che paga i dividendi per un anno, l’aliquota d’imposta residua è pari al 5 per cento. I dividendi versati a un istituto di previdenza o alla banca centrale dell’altro Stato contraente beneficiano inoltre di un’esenzione fiscale.</p>
<p class="absatz man-space-before-4">La CDI-ZW stabilisce un’aliquota d’imposta residua del 7,5 per cento per gli interessi. Non è stato possibile concordare eccezioni a questa regola generale.</p>
<p class="absatz man-space-before-4">Per quanto riguarda i canoni, un’aliquota dello 0 per cento non era ammissibile per lo Zimbabwe. Nel quadro della soluzione complessiva negoziata è stata infine convenuta un’aliquota del 7,5 per cento. Ne resta tuttavia esclusa la fattispecie del leasing, che rientra quindi nel campo di applicazione dell’articolo 7 (cfr. n. 5 del Protocollo della Convenzione).</p>
</div></section><article id="art_13"><a name="a13"></a><h6 class="heading" role="heading">
<span class="display-icon"></span><span class="external-link-icon"></span><a href="#art_13">Art. 13 <span class="man-font-style-normal">Compensi per prestazioni di servizi tecnici</span></a>
</h6>
<div class="collapseable">
<p class="absatz man-space-before-4">La CDI-ZW applica un’aliquota d’imposta residua del 2,5 per cento ai compensi per prestazioni di servizi tecnici. Per lo Zimbabwe, che ha inserito in quasi tutte le sue CDI una clausola di questo genere, non era possibile rinunciare a un’imposizione dei pagamenti effettuati a titolo di compensi per prestazioni di servizi tecnici. La Svizzera avrebbe preferito escludere una simile clausola dalla CDI-ZW, ma questa si è rivelata indispensabile ai fini della soluzione complessiva concordata. La Svizzera ha già accettato clausole di questo tipo, segnatamente nelle CDI con il Brasile, l’India e il Pakistan. Il tenore della clausola riprende essenzialmente la disposizione contenuta nel Modello di convenzione dell’ONU del 2021 e comprende, come nelle relazioni con i tre Paesi citati, compiti gestionali, servizi tecnici e servizi di consulenza.</p>
<p class="absatz man-space-before-4">Per quanto riguarda la relazione esistente tra questa imposta prelevata alla fonte sui compensi per prestazioni di servizi tecnici e servizi prestati per mezzo di una stabile organizzazione, il paragrafo 4 precisa che l’articolo 13 sarà applicabile fintanto che la stabile organizzazione non sarà stata istituita. Non appena questa condizione sarà soddisfatta, in luogo dell’articolo 13 saranno applicabili le disposizioni dell’articolo 7. In altri termini, l’imposta alla fonte del 2,5 per cento non potrà essere prelevata su tali compensi per prestazioni di servizi tecnici in aggiunta all’imposta sugli utili secondo le condizioni indicate nell’articolo 7.</p>
</div></article><article id="art_14"><a name="a14"></a><h6 class="heading" role="heading">
<span class="display-icon"></span><span class="external-link-icon"></span><a href="#art_14">Art. 14 <span class="man-font-style-normal">Utili di capitale</span></a>
</h6>
<div class="collapseable"><p class="absatz man-space-before-4">Questo articolo ricalca i principi della politica svizzera in materia di convenzioni. Il paragrafo 4 prevede quindi, analogamente alle altre CDI della Svizzera, che gli utili derivanti dall’alienazione di azioni di una società, il cui patrimonio è costituito, direttamente o indirettamente, per oltre il 50 per cento da beni immobili situati in uno Stato contraente, siano imponibili in questo Stato. Lo Zimbabwe ha voluto includere anche diritti comparabili, come i diritti di partecipazione in un trust (considerato come un soggetto fiscale nella legislazione zimbabwana secondo le informazioni ricevute). Questa aggiunta non comporta conseguenze fiscali per la Svizzera poiché i trust non sono soggetti fiscali nel diritto tributario svizzero. Inoltre, nell’articolo relativo ai metodi per l’eliminazione della doppia imposizione (art. 22 par. 1 lett. a) è stato stabilito che la Svizzera applica l’esenzione unicamente se l’imposizione effettiva nello Zimbabwe è stata provata.</p></div></article><article id="art_15"><a name="a15"></a><h6 class="heading" role="heading">
<span class="display-icon"></span><span class="external-link-icon"></span><a href="#art_15">Art. 15 <span class="man-font-style-normal">Lavoro subordinato</span></a>
</h6>
<div class="collapseable"><p class="absatz man-space-before-4">Il regime applicabile ai redditi derivanti da un’attività lucrativa esercitata a bordo di una nave o un aeromobile impiegato nel traffico internazionale corrisponde all’attuale versione del Modello di convenzione dell’OCSE del 2017. Esso attribuisce un diritto d’imposizione allo Stato contraente del lavoratore. Tuttavia, se l’impresa che impiega la nave o l’aeromobile nel traffico internazionale è un residente dell’altro Stato contraente, a questo Stato spetta il diritto primario d’imposizione.</p></div></article><article id="art_17"><a name="a17"></a><h6 class="heading" role="heading">
<span class="display-icon"></span><span class="external-link-icon"></span><a href="#art_17">Art. 17  <span class="man-font-style-normal">Artisti e sportivi</span></a>
</h6>
<div class="collapseable"><p class="absatz man-space-before-4">Conformemente alla politica svizzera in materia di convenzioni, l’imposizione nel luogo in cui un artista o uno sportivo esercita la sua attività si applica parimenti ai redditi derivanti dall’attività esercitata da una persona diversa dall’artista o dallo sportivo, se l’artista o lo sportivo, oppure persone a loro vicine, partecipano agli utili di quest’altra persona (par. 2). Questa imposizione è tuttavia esclusa se i redditi dell’attività esercitata dall’artista o dallo sportivo nell’altro Stato contraente, diverso da quello in cui risiede, derivano, direttamente o indirettamente, interamente o principalmente da fondi pubblici dello Stato di residenza; in questo caso i redditi sono imponibili soltanto nello Stato di residenza (par. 3).</p></div></article><article id="art_18"><a name="a18"></a><h6 class="heading" role="heading">
<span class="display-icon"></span><span class="external-link-icon"></span><a href="#art_18">Art. 18 <span class="man-font-style-normal">Pensioni e rendite</span></a>
</h6>
<div class="collapseable">
<p class="absatz man-space-before-4">Conformemente alla politica svizzera in materia di convenzioni, le pensioni, comprese le prestazioni in capitale (cfr. par. 6 del Protocollo della Convenzione), possono di norma essere tassate soltanto nello Stato di residenza. Su richiesta dello Zimbabwe, questa disposizione si applica anche alle rendite. Sono escluse dalla disposizione le pensioni per funzioni pubbliche ai sensi dell’articolo 19 paragrafo 2 conformemente a quanto sancito dal Modello di convenzione dell’OCSE.</p>
<p class="absatz man-space-before-4">Il numero 7 del Protocollo della Convenzione riprende una disposizione del commentario relativo al Modello di convenzione dell’OCSE che la Svizzera ha materialmente già convenuto in altre CDI. La norma riguarda il trattamento fiscale dei contributi di previdenza e assicura che non vengano svantaggiate le persone residenti all’estero che continuano a versare contributi a un istituto di previdenza nel Paese di origine mentre lavorano nell’altro Stato contraente. Infatti, in queste situazioni si corre il rischio che i contributi versati ad assicurazioni sociali e a istituti di previdenza non vengano presi in considerazione sotto il profilo fiscale. La CDI-ZW dispone che i contributi versati agli istituti di previdenza nell’altro Stato contraente siano considerati fiscalmente nello Stato in cui è realizzato il reddito da attività lucrativa alle stesse condizioni dei contributi versati nel sistema di previdenza di questo Stato. Per la Svizzera si tratta dei contributi del 1° e del 2° pilastro, nonché del pilastro 3a. In Svizzera la deduzione dei contributi alle assicurazioni sociali svizzere (compresa la previdenza professionale) è già oggi considerata forfettariamente nelle tariffe dell’imposta alla fonte. Generalmente la vigente prassi svizzera soddisfa dunque il contenuto della disposizione.</p>
</div></article><article id="art_22"><a name="a22"></a><h6 class="heading" role="heading">
<span class="display-icon"></span><span class="external-link-icon"></span><a href="#art_22">Art. 22 <span class="man-font-style-normal">Eliminazione delle doppie imposizioni</span></a>
</h6>
<div class="collapseable">
<p class="absatz man-space-before-4">Per evitare le doppie imposizioni, lo Zimbabwe applica il metodo del computo. La Svizzera adotta invece il metodo dell’esenzione con riserva della progressione. Conformemente alla sua politica in materia di convenzioni, la Svizzera mantiene tuttavia la possibilità di tassare gli utili di capitale derivanti dall’alienazione di partecipazioni a società immobiliari nel caso in cui questi utili non sono stati tassati nello Zimbabwe. Una disposizione specifica permette alla Svizzera di non esentare un reddito che lo Zimbabwe esonererebbe in caso di conflitto di qualificazione, al fine di evitare le doppie non imposizioni involontarie (par. 2 lett. d).</p>
<p class="absatz man-space-before-4">Inoltre, il computo è previsto per i dividendi, gli interessi, i canoni e i compensi per prestazioni di servizi tecnici (par. 1 lett. b). Il tenore di questa disposizione è nuovo. Il testo precedente solitamente concordato dalla Svizzera prevedeva tre opzioni: un computo dell’imposta estera non recuperabile, una riduzione forfettaria dell’imposta svizzera o un’esenzione parziale dei redditi interessati in Svizzera. A seguito dell’entrata in vigore, il 1° gennaio 2020, della modifica del 13 novembre 2019<sup><a href="#fn-d9114e418" id="fnbck-d9114e418">13</a></sup> dell’ordinanza del 22 agosto 1967<sup><a href="#fn-d9114e431" id="fnbck-d9114e431">14</a></sup> sul computo di imposte alla fonte estere che ha soppresso il carattere forfettario del computo di imposte, il testo della disposizione convenzionale è stato aggiornato e semplificato. La Svizzera continua a non essere obbligata a concedere un computo che ecceda la frazione dell’imposta svizzera, calcolata prima del computo, che corrisponde al reddito imponibile nell’altro Stato contraente conformemente alla CDI applicabile.</p>
<p class="absatz man-space-before-4">Infine, la CDI-ZW contiene anche una cosiddetta clausola di «switch-over» (par. 1 lett. e), che garantisce l’applicazione delle disposizioni svizzere relative all’imposizione minima dei grandi gruppi di imprese adottate sulla base delle norme tipo globali in materia di lotta all’erosione della base imponibile e al trasferimento degli utili («Pillar Two») emanate dall’Inclusive Framework on BEPS dell’OCSE e del G20, escludendo così le misure adottate dagli altri Stati. Nel frattempo, l’OCSE ha attestato che le disposizioni relative all’imposizione minima dei grandi gruppi di imprese sono compatibili con le disposizioni delle CDI. La clausola ha quindi un valore chiarificatore.</p>
<div class="footnotes">
<p id="fn-d9114e418"><sup><a href="#fnbck-d9114e418">13</a></sup><sup></sup>  <a href="https://fedlex.data.admin.ch/eli/oc/2019/701" target="_blank">RU <b>2019</b> 3873</a></p>
<p id="fn-d9114e431"><sup><a href="#fnbck-d9114e431">14</a></sup><sup></sup>  <a href="https://fedlex.data.admin.ch/vocabulary/legal-taxonomy/8246" target="_blank" data-rs-uri="https://fedlex.data.admin.ch/eli/cc/1967/1129_1169_1163" data-rs="672.201" data-lang="it">RS <b>672.201</b></a></p>
</div>
</div></article><article id="art_24"><a name="a24"></a><h6 class="heading" role="heading">
<span class="display-icon"></span><span class="external-link-icon"></span><a href="#art_24">Art. 24 <span class="man-font-style-normal">Procedura amichevole</span></a>
</h6>
<div class="collapseable">
<p class="absatz man-space-before-4">Conformemente al tenore della disposizione contenuta nel Modello di convenzione dell’OCSE e derivante dall’azione 14 del progetto BEPS, il paragrafo 1 della presente disposizione sancisce che un contribuente può richiedere l’avvio di una procedura amichevole nel proprio Stato di residenza o nell’altro Stato contraente.</p>
<p class="absatz man-space-before-4">L’articolo 24 paragrafo 2 CDI-ZW riprende il testo della disposizione corrispondente del Modello di convenzione dell’OCSE e stabilisce che gli accordi amichevoli devono essere applicati indipendentemente dai termini previsti dalla legislazione nazionale. Tuttavia, tale disposizione è applicabile a condizione che la persona direttamente interessata dal caso presenti la richiesta di esecuzione della procedura amichevole entro un periodo di dieci anni dall’anno fiscale in questione. Questa precisazione garantisce l’attuazione di accordi amichevoli nello Zimbabwe, derogando ai termini di prescrizione più brevi previsti dalla legislazione nazionale. In Svizzera, il termine di dieci anni corrisponde alla legislazione nazionale (cfr. art. 21 della legge federale del 18 giugno 2021<sup><a href="#fn-d9114e456" id="fnbck-d9114e456">15</a></sup> concernente l’esecuzione delle convenzioni internazionali in ambito fiscale).</p>
<p class="absatz man-space-before-4">Inoltre, non è stato possibile convenire una clausola arbitrale per i casi in cui la procedura amichevole non dovesse sfociare in una soluzione accettabile per entrambe le Parti. Una clausola di questo tipo non è conforme alla politica attualmente perseguita dallo Zimbabwe in materia di convenzioni. Tuttavia, una clausola della nazione più favorita garantisce che una disposizione di questo tipo convenuta in futuro dallo Zimbabwe con un altro Stato diventi applicabile anche per la Svizzera (cfr. n. 8 del Protocollo della Convenzione).</p>
<div class="footnotes"><p id="fn-d9114e456"><sup><a href="#fnbck-d9114e456">15</a></sup><sup></sup>  <a href="https://fedlex.data.admin.ch/vocabulary/legal-taxonomy/8245" target="_blank" data-rs-uri="https://fedlex.data.admin.ch/eli/cc/2021/703" data-rs="672.2" data-lang="it">RS <b>672.2</b></a></p></div>
</div></article><article id="art_25"><a name="a25"></a><h6 class="heading" role="heading">
<span class="display-icon"></span><span class="external-link-icon"></span><a href="#art_25">Art. 25 <span class="man-font-style-normal">Scambio di informazioni</span></a>
</h6>
<div class="collapseable">
<p class="absatz man-space-before-4">La CDI-ZW contiene una disposizione sullo scambio di informazioni conforme allo standard internazionale. Le seguenti considerazioni si limitano unicamente a delucidare singoli aspetti dell’articolo 25 CDI-ZW e delle relative disposizioni del Protocollo (n. 9 del Protocollo della Convenzione).</p>
<p class="absatz man-space-before-4">Il campo di applicazione dello scambio di informazioni è circoscritto alle imposte considerate dalla CDI-ZW.</p>
<p class="absatz man-space-before-4">Il Protocollo della CDI-ZW (n. 9) concretizza le disposizioni dell’articolo 25 e disciplina nel dettaglio le condizioni che una domanda di informazioni deve soddisfare (lett. b). In particolare, è indispensabile identificare il contribuente interessato (ricorrendo a tutti gli elementi che ne consentono l’identificazione) e, se noti, il nome e l’indirizzo della persona (ad es. di una banca) che lo Stato richiedente ritiene in possesso delle informazioni richieste. Il Protocollo della CDI-ZW stabilisce altresì che tali premesse non devono essere interpretate in modo formalistico (lett. c).</p>
<p class="absatz man-space-before-4">Lo standard internazionale in materia sancisce che lo scambio di informazioni sia limitato alle domande concrete. Secondo lo standard attuale dell’OCSE vi sono comprese anche le domande concrete che riguardano un gruppo chiaramente individuabile di contribuenti di cui si suppone non abbiano adempiuto ai loro obblighi fiscali nello Stato richiedente. La Svizzera può dare seguito a queste domande in virtù della CDI-ZW. L’identificazione può avvenire tramite il nome e l’indirizzo della persona interessata, ma anche attraverso altri mezzi, ad esempio la descrizione di un comportamento. Tale interpretazione segue la clausola interpretativa sui presupposti di una domanda (lett. c in combinato disposto con lett. b), che obbliga gli Stati contraenti a garantire uno scambio di informazioni il più ampio possibile, senza peraltro autorizzare le «fishing expedition». Le premesse procedurali per entrare nel merito di domande raggruppate sono stabilite nella legge del 28 settembre 2012<sup><a href="#fn-d9114e485" id="fnbck-d9114e485">16</a></sup> sull’assistenza amministrativa fiscale.</p>
<p class="absatz man-space-before-4">L’articolo 25 CDI-ZW non impone agli Stati contraenti lo scambio di informazioni spontaneo o automatico.</p>
<div class="footnotes"><p id="fn-d9114e485"><sup><a href="#fnbck-d9114e485">16</a></sup><sup></sup>  <a href="https://fedlex.data.admin.ch/vocabulary/legal-taxonomy/8222" target="_blank" data-rs-uri="https://fedlex.data.admin.ch/eli/cc/2013/31" data-rs="651.1" data-lang="it">RS <b>651.1</b></a></p></div>
</div></article><article id="art_27"><a name="a27"></a><h6 class="heading" role="heading">
<span class="display-icon"></span><span class="external-link-icon"></span><a href="#art_27">Art. 27 <span class="man-font-style-normal">Diritto ai benefici</span></a>
</h6>
<div class="collapseable">
<p class="absatz man-space-before-4">La presente disposizione prevede l’introduzione di una clausola antiabuso, che si fonda sullo scopo principale di un accordo, uno strumento o una transazione. In virtù di tale clausola, i benefici previsti dalla CDI-ZW non sono accordati se il loro ottenimento era uno degli scopi principali dell’accordo, dello strumento o della transazione, a meno che venga stabilito che la concessione di tali benefici è conforme all’oggetto e allo scopo delle pertinenti disposizioni della CDI-ZW.</p>
<p class="absatz man-space-before-4">La clausola antiabuso è contenuta nel Modello di convenzione dell’OCSE (art. 29 par. 9) ed è necessaria per soddisfare lo standard minimo in materia.</p>
</div></article><article id="art_29"><a name="a29"></a><h6 class="heading" role="heading">
<span class="display-icon"></span><span class="external-link-icon"></span><a href="#art_29">Art. 29 <span class="man-font-style-normal">Entrata in vigore</span></a>
</h6>
<div class="collapseable"><p class="absatz man-space-before-4">La CDI-ZW entra in vigore il giorno della ricezione della seconda notificazione scritta trasmessa per via diplomatica che conferma la conclusione della procedura interna necessaria per la sua entrata in vigore. Le disposizioni della Convenzione si applicheranno agli anni fiscali che iniziano il 1° gennaio successivo all’entrata in vigore della Convenzione, o dopo tale data. Ciò vale anche per le disposizioni sullo scambio di informazioni inerenti agli anni fiscali che iniziano il 1° gennaio dell’anno civile che segue l’entrata in vigore della CDI-ZW, o dopo tale data.</p></div></article>
</div></section><section id="lvl_4"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_4">4 Ripercussioni finanziarie</a>
</h1>
<div class="collapseable"><p class="absatzvor man-space-before-8">In tutte le CDI gli Stati contraenti rinunciano a una parte del loro gettito fiscale. Considerato il volume esiguo degli scambi commerciali bilaterali, le ripercussioni finanziarie dovrebbero rimanere modeste. La CDI-ZW riduce segnatamente l’aliquota d’imposta residua al 15 per cento per i dividendi (al 5 % per le società che detengono almeno il 25 % del capitale della società che paga i dividendi e allo 0 % per gli istituti di previdenza e le banche centrali) e al 7,5 per cento per gli interessi. Complessivamente, questi provvedimenti rafforzano le condizioni quadro fiscali, con ricadute positive sull’economia svizzera. Il recepimento di una disposizione sullo scambio di informazioni non comporta direttamente una diminuzione del gettito fiscale. La CDI-ZW può essere attuata nel quadro delle risorse di personale esistenti.</p></div></section><section id="lvl_5"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_5">5 Aspetti giuridici</a>
</h1>
<div class="collapseable">
<p class="absatz man-space-before-4">La CDI-ZW si fonda sull’articolo 54 capoverso 1 Cost., in virtù del quale gli affari esteri competono alla Confederazione. L’articolo 184 capoverso 2 Cost. autorizza il Consiglio federale a firmare e a ratificare i trattati internazionali. Secondo l’articolo 166 capoverso 2 Cost. l’Assemblea federale approva i trattati internazionali; sono fatti salvi quelli la cui conclusione è di competenza del Consiglio federale in virtù di una legge o di un trattato internazionale (cfr. anche art. 7<i>a</i> cpv. 1 della legge del 21 marzo 1997<sup><a href="#fn-d9114e532" id="fnbck-d9114e532">17</a></sup> sull’organizzazione del Governo e dell’Amministrazione). Nella fattispecie, non esiste alcuna legge o trattato internazionale che deleghi al Consiglio federale la competenza di concludere un trattato quale la CDI-ZW. La sua approvazione compete pertanto al Parlamento.</p>
<p class="absatz man-space-before-4">Secondo l’articolo 141 capoverso 1 lettera d numero 3 Cost. i trattati internazionali che contengono importanti norme di diritto sottostanno a referendum facoltativo. Secondo l’articolo 22 capoverso 4 della legge del 13 dicembre 2002<sup><a href="#fn-d9114e546" id="fnbck-d9114e546">18</a></sup> sul Parlamento (LParl) contengono norme di diritto le disposizioni che, in forma direttamente vincolante e in termini generali ed astratti, impongono obblighi, conferiscono diritti o determinano competenze.</p>
<p class="absatz man-space-before-4">La CDI-ZW contiene disposizioni che impongono obblighi alle autorità svizzere, in particolare nell’ambito dell’assistenza amministrativa, e conferiscono diritti ai contribuenti (persone fisiche e giuridiche). Contiene pertanto importanti norme di diritto ai sensi dell’articolo 22 capoverso 4 LParl e dell’articolo 141 capoverso 1 lettera d numero 3 Cost. Il decreto federale che approva la CDI-ZW è pertanto sottoposto a referendum facoltativo in virtù dell’articolo 141 capoverso 1 lettera d numero 3 Cost.</p>
<p class="absatz man-space-before-4">L’Assemblea federale approva mediante decreto federale i trattati internazionali soggetti a referendum (art. 24 cpv. 3 LParl).</p>
<div class="footnotes">
<p id="fn-d9114e532"><sup><a href="#fnbck-d9114e532">17</a></sup><sup></sup>  <a href="https://fedlex.data.admin.ch/vocabulary/legal-taxonomy/5015" target="_blank" data-rs-uri="https://fedlex.data.admin.ch/eli/cc/1997/2022_2022_2022" data-rs="172.010" data-lang="it">RS <b>172.010</b></a></p>
<p id="fn-d9114e546"><sup><a href="#fnbck-d9114e546">18</a></sup><sup></sup>  <a href="https://fedlex.data.admin.ch/vocabulary/legal-taxonomy/4991" target="_blank" data-rs-uri="https://fedlex.data.admin.ch/eli/cc/2003/510" data-rs="171.10" data-lang="it">RS <b>171.10</b></a></p>
</div>
</div></section></main>
</div></body>
</html>
