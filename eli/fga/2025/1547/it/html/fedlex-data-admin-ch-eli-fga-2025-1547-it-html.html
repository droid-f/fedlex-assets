<!DOCTYPE html>
<html>
<head>
<meta http-equiv="Content-Type" content="application/xml; charset=UTF-8">
<title>input-it</title>
</head>
<body><div id="lawcontent">
<div id="preface">
<!--25.043--><p class="srnummer man-space-after-18 ">25.043</p>
<h1 class="erlasstitel botschafttitel ">Messaggio <br>concernente la revisione totale della legge federale sulla promozione del settore alberghiero</h1>
<p class="botschaftdatum man-space-before-3 ">del 16 aprile 2025</p>
<p class="botschaftlinie man-space-before-10 "></p>
<p class="salutation man-space-before-3 ">Onorevoli presidenti e consiglieri,</p>
<p class="absatzvor man-space-before-8 ">Con il presente messaggio vi sottoponiamo, per approvazione, il disegno di revisione totale della legge federale sulla promozione del settore alberghiero.</p>
<p class="absatzvor man-space-before-8 ">Nel contempo vi proponiamo di stralciare dal ruolo i seguenti interventi parlamentari:</p>
<p></p>
<div class="table layout-table"><table>
			
			
			<tr>
				
				
				<td>
					
					<p class="man-template-tab-krpr man-space-before-4 ">2022</p>
				</td>
				<td>
					
					<p class="man-template-tab-krpr man-space-before-4 ">M</p>
				</td>
				<td>
					
					<p class="man-template-tab-krpr man-space-before-4 ">22.3021</p>
				</td>
				<td>
					
					<p class="man-template-tab-krpr man-space-before-4 ">Garantire la parità di trattamento per le aziende individuali urbane del settore alberghiero <br>(N 9.6.22, CET-N; S 13.12.22)</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-before-4 ">2021</p>
				</td>
				<td>
					
					<p class="man-template-tab-krpr man-space-before-4 ">M</p>
				</td>
				<td>
					
					<p class="man-template-tab-krpr man-space-before-4 ">19.3234</p>
				</td>
				<td>
					
					<p class="man-template-tab-krpr man-space-before-4 ">Programma d’impulso per il risanamento delle aziende alberghiere nell’arco alpino <br>(S 3.3.21, Stöckli; N 15.9.21)</p>
				</td>
			</tr>
		</table></div>
<p class="absatzvor man-space-before-8 ">Gradite, onorevoli presidenti e consiglieri, l’espressione della nostra alta considerazione.</p>
<p></p>
<div class="table layout-table"><table>
			
			
			<tr>
				
				<td>
					
					<p class="unterschriftenfi1 man-space-before-24 ">16 aprile 2025</p>
				</td>
				<td>
					
					<p class="unterschriftenfi1 man-space-before-24 ">In nome del Consiglio federale svizzero:</p>
					<p class="unterschriftenfi man-space-before-6 ">La presidente della Confederazione, Karin Keller-Sutter<br>Il cancelliere della Confederazione, Viktor Rossi</p>
				</td>
			</tr>
		</table></div>
<p class="absatz man-space-before-4 "></p>
<p class="absatz man-space-before-4 "></p>
<p class="titeluebersicht man-space-after-13 man-font-weight-bold ">Compendio</p>
<p class="absatzkurs man-font-style-italic man-space-before-4 "><b>La revisione totale della legge federale sulla promozione del settore alberghiero mira a ottimizzare e sviluppare la promozione degli investimenti nel settore tramite la Società svizzera di credito alberghiero (SCA). </b></p>
<p class="zwischentitel man-space-before-8 man-font-weight-bold "><i>Situazione iniziale</i></p>
<p class="absatzkurs man-font-style-italic man-space-before-4 ">Il settore alberghiero è un ramo centrale del turismo e, in quanto tale, per rimanere competitivo, è costantemente chiamato a esplorare nuovi campi d’attività che si contraddistinguano per la loro unicità e qualità. Ciò richiede un continuo apporto di investimenti, cosa che per molte aziende alberghiere situate nelle località di vacanza stagionali rappresenta una sfida, essendo esse vincolate da fattori esterni indipendenti dal loro controllo. Per questo motivo la Confederazione, tramite la SCA, sostiene gli investimenti nel settore alberghiero. L’efficacia della SCA e della promozione federale degli investimenti è stata oggetto di diversi studi, dai quali risulta che la promozione sussidiaria degli investimenti attuata dalla Confederazione tramite la SCA presenta una struttura adeguata agli obiettivi perseguiti e una sufficiente dotazione finanziaria, ma che sussiste un certo potenziale di ottimizzazione.</p>
<p class="absatzkurs man-font-style-italic man-space-before-4 ">Per questa ragione, la strategia del turismo della Confederazione del 10 novembre 2021 accorda un carattere prioritario allo sviluppo della promozione federale degli investimenti, che deve concentrarsi ancora di più sul miglioramento delle strutture, sul cambiamento strutturale e sullo sviluppo sostenibile. Il previsto sviluppo della SCA è peraltro stato annunciato nel messaggio del 25 gennaio 2023 concernente la promozione della piazza economica negli anni 2024–2027 (FF 2023 554), adottato dal Parlamento nella sessione autunnale 2023.</p>
<p class="zwischentitel man-space-before-8 man-font-weight-bold "><i>Contenuto del progetto</i></p>
<p class="absatzkurs man-font-style-italic man-space-before-4 ">Il progetto ha come obiettivo quello di ottimizzare e sviluppare la promozione degli investimenti nel settore alberghiero. Lo sviluppo previsto si articola attorno ai quattro orientamenti strategici seguenti.</p>
<p class="absatzkurs man-font-style-italic man-space-before-4 ">Introdurre incentivi finanziari concessi dalla SCA, sotto forma di mutui a condizioni preferenziali, ai progetti particolarmente meritevoli di promozione.</p>
<p class="absatzkurs man-font-style-italic man-space-before-4 ">Flessibilizzare la nozione d’investimento, oggi incentrata sugli interventi edilizi.</p>
<p class="absatzkurs man-font-style-italic man-space-before-4 ">Rafforzare la funzione della SCA come centro di competenza per la promozione del settore alberghiero, disciplinando esplicitamente nella legge le sue attività di trasferimento di conoscenze.</p>
<p class="absatzkurs man-font-style-italic man-space-before-4 ">Modernizzare le basi legali della SCA a livello formale.</p>
<p class="absatz man-space-before-4 "></p>
<p class="titelbotschaftinnen man-space-after-18 ">Messaggio</p>
</div>
<main id="maintext"><section id="lvl_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_1">1 Situazione iniziale</a>
</h1>
<div class="collapseable">
<section id="lvl_1/lvl_1.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.1">1.1 Necessità di agire e obiettivi</a>
</h2>
<div class="collapseable">
<p class="absatzvor man-space-before-8 ">La politica del turismo della Confederazione si fonda sulla strategia approvata dal Consiglio federale il 10 novembre 2021<sup><a href="#fn-d7e143" id="fnbck-d7e143">1</a></sup>, con la quale quest’ultimo si prefigge di rendere l’industria svizzera del turismo competitiva a livello internazionale e di fare in modo che la piazza turistica elvetica si distingua per attrattiva e rendimento. La strategia risponde alle sfide e alle esigenze del turismo svizzero, definendo le priorità necessarie per un’attuazione mirata della politica turistica. Una di queste è lo sviluppo della promozione federale degli investimenti a favore del turismo svizzero. Nel messaggio del Consiglio federale del 25 gennaio 2023<sup><a href="#fn-d7e151" id="fnbck-d7e151">2</a></sup> concernente la promozione della piazza economica negli anni 2024–2027, adottato dal Parlamento nella sessione autunnale 2023, lo sviluppo della promozione degli investimenti figura di conseguenza esplicitamente fra gli aspetti prioritari della politica turistica, accanto allo sviluppo sostenibile del turismo e alla trasformazione digitale. Il presente progetto verte appunto su questo aspetto prioritario.</p>
<p class="absatz man-space-before-4 ">Il settore alberghiero è un ramo centrale del turismo. Senza un’offerta di pernottamento, il turismo non esisterebbe se non in misura molto limitata. Per rimanere competitivo, il settore alberghiero è costantemente chiamato a esplorare nuovi campi d’attività che si contraddistinguano per la loro unicità e qualità, il che richiede un continuo apporto di investimenti.</p>
<p class="absatz man-space-before-4 ">Tuttavia, per molte aziende alberghiere situate nelle località di vacanza stagionali il finanziamento degli investimenti rappresenta una sfida. I campi d’attività delle aziende turistiche, spesso ad alta intensità di capitale, comportano costi fissi elevati. A questo si aggiungono la ciclicità dei redditi (legati alla stagionalità e alle condizioni meteorologiche), margini ridotti (dovuti alla concorrenza globale per attirare i turisti), un livello di costi relativamente elevato rispetto agli standard internazionali, nonché strutture di costi talvolta sfavorevoli (p. es. a causa del rapporto tra il numero delle camere e l’offerta nei comparti della ristorazione, del benessere e dei seminari). Di conseguenza, la redditività del settore alberghiero, soprattutto per quanto riguarda le strutture situate nelle località di vacanza<sup><a href="#fn-d7e167" id="fnbck-d7e167">3</a></sup>, tende a rimanere piuttosto modesta.</p>
<p class="absatz man-space-before-4 ">Inoltre, le destinazioni turistiche alpine e rurali si trovano perlopiù in regioni strutturalmente deboli, dove l’offerta di attività e di personale è limitata. Rivolgersi verso altre attività e altri modelli di successo diventa piuttosto arduo e implica l’assunzione di maggiori rischi. Come dimostra anche la scarsa liquidità del mercato immobiliare nelle destinazioni di vacanza, difficilmente gli investitori di capitale proprio ottengono un rendimento adeguato al rischio. In queste regioni il cambiamento della destinazione d’uso delle aziende alberghiere è ostacolato da vincoli normativi – come la legge del 20 marzo 2015<sup><a href="#fn-d7e177" id="fnbck-d7e177">4</a></sup> sulle abitazioni secondarie (LASec) o i piani regolatori comunali – oppure dal calo demografico. Gli investimenti nelle infrastrutture alberghiere situate nelle destinazioni di vacanza alpine e rurali richiedono quindi premi di rischio tendenzialmente più elevati.</p>
<p class="absatz man-space-before-4 ">Per mantenere l’attuale capacità ricettiva e la qualità dell’offerta, il fabbisogno di rinnovo dell’industria alberghiera in queste regioni è stimato a 830 milioni di franchi all’anno; considerato che gli investimenti effettivi oscillano tra i 600 e i 700 milioni di franchi all’anno, per mantenere la qualità delle infrastrutture esistenti sarebbe quindi necessario un importo supplementare compreso tra 130 e 230 milioni di franchi<sup><a href="#fn-d7e190" id="fnbck-d7e190">5</a></sup>. </p>
<p class="absatz man-space-before-4 ">Sono questi i motivi che inducono la Confederazione a sostenere gli investimenti nel settore alberghiero in virtù della legge federale del 20 giugno 2003<sup><a href="#fn-d7e200" id="fnbck-d7e200">6</a></sup> sulla promozione del settore alberghiero, attuata dalla Società svizzera di credito alberghiero (SCA).</p>
<p class="absatz man-space-before-4 ">Tramite la SCA, la Confederazione si prefigge di mantenere e migliorare la competitività e lo sviluppo sostenibile del settore alberghiero. In quest’ottica accorda mutui in via sussidiaria rispetto ai finanziatori privati per il rinnovo o l’acquisto di aziende alberghiere, per la costruzione di nuove strutture e per la rilevazione di mutui esistenti. Al 31 dicembre 2023 il volume dei mutui concessi ammontava a 229 milioni di franchi, ripartiti su 278 aziende<sup><a href="#fn-d7e213" id="fnbck-d7e213">7</a></sup>. L’effetto d’incentivazione prodotto dalla SCA in termini di finanziamento risulta dal fatto che la Società, attraverso il suo contributo sussidiario, va a colmare una lacuna non coperta dai finanziatori privati assumendosi maggiori rischi. Ciò si riflette in tassi d’interesse più bassi per i mutui di grado posteriore, in tassi di anticipo tendenzialmente più elevati rispetto a quelli proposti dalle banche e in un minore costo medio ponderato del capitale (<i>Weighted Average Cost of Capital</i>), il che permette di aumentare il potenziale di finanziamento delle aziende alberghiere<sup><a href="#fn-d7e223" id="fnbck-d7e223">8</a></sup>.</p>
<p class="absatz man-space-before-4 ">La SCA offre inoltre servizi di consulenza, fra cui si contano soprattutto valutazioni aziendali, studi di fattibilità e perizie di conformità. Per evitare distorsioni del mercato, è tenuta a fatturare tali servizi a prezzi di costo. Le attività di trasferimento di conoscenze a favore del settore alberghiero liberamente accessibili completano il suo campo d’attività.</p>
<p class="absatz man-space-before-4 ">L’efficacia della SCA e della promozione federale degli investimenti nel settore del turismo è stata analizzata in diversi studi<sup><a href="#fn-d7e235" id="fnbck-d7e235">9</a></sup>. Il valore del fattore di efficienza dei mutui concessi dalla SCA corrisponde a circa 5,7<sup><a href="#fn-d7e243" id="fnbck-d7e243">10</a></sup>: ogni franco accordato dalla SCA sotto forma di mutuo genera dunque un ritorno di 5,70 franchi sotto forma di investimenti nel settore alberghiero.</p>
<p class="absatz man-space-before-4 ">Le analisi condotte dalla Segreteria di Stato dell’economia (SECO) evidenziano che la promozione federale degli investimenti attuata tramite la SCA presenta una struttura adeguata agli obiettivi perseguiti e una sufficiente dotazione finanziaria<sup><a href="#fn-d7e253" id="fnbck-d7e253">11</a></sup>. Queste constatazioni sono confermate dal confronto con altri Paesi: a livello internazionale, infatti, la promozione degli investimenti nel settore alberghiero è strutturata in modo simile<sup><a href="#fn-d7e261" id="fnbck-d7e261">12</a></sup>.</p>
<p class="absatz man-space-before-4 ">Nel 2020 e nel 2021, anni segnati dalla pandemia di COVID-19, la SCA ha sostenuto i suoi clienti che segnalavano problemi di liquidità, facilitando in particolare la sospensione di ammortamenti per un importo totale di circa 22 milioni di franchi<sup><a href="#fn-d7e275" id="fnbck-d7e275">13</a></sup>. Nel 2020 ha inoltre concesso mutui per il finanziamento retroattivo di investimenti che le aziende alberghiere avevano effettuato nel 2018 e nel 2019 con le proprie eccedenze di tesoreria (<i>cash flow</i>). Questa misura ha contribuito in modo decisivo al superamento di strozzature di liquidità durante la pandemia. Dal 2019 la SCA non ha comunque registrato perdite sui mutui.</p>
<p class="absatz man-space-before-4 ">Le analisi condotte indicano un alto livello di soddisfazione degli operatori turistici nei confronti del programma di finanziamento della SCA. Sono valutate positivamente sia la competenza in materia di questioni finanziarie sia la disponibilità di un’ulteriore fonte di finanziamento. Oltre a possedere un know-how finanziario molto apprezzato anche dalle banche e dai Cantoni, la SCA funge da garanzia di affidabilità per gli investimenti nel settore alberghiero. Questo agevola l’accesso ai finanziamenti bancari e ai sussidi cantonali e consente la concretizzazione di progetti d’investimento anche solo sulla base di una perizia della SCA, senza cioè che la Società debba intervenire con un sostegno finanziario.</p>
<p class="absatz man-space-before-4 ">Gli studi preliminari di base hanno però anche evidenziato un certo potenziale di ottimizzazione. La promozione degli investimenti, per esempio, potrebbe essere maggiormente orientata al miglioramento delle strutture, al cambiamento strutturale e allo sviluppo sostenibile.</p>
<p class="absatz man-space-before-4 ">Il presente disegno di revisione della legge federale sulla promozione del settore alberghiero (D‑LPSA) mira pertanto a ottimizzare e sviluppare la promozione degli investimenti tramite la SCA concentrandone il sostegno sul miglioramento delle strutture, sul cambiamento strutturale e sullo sviluppo sostenibile.</p>
<div class="footnotes">
<p id="fn-d7e143"><sup><a href="#fnbck-d7e143">1</a></sup><sup></sup>  Consiglio federale svizzero (2021a).</p>
<p id="fn-d7e151"><sup><a href="#fnbck-d7e151">2</a></sup><sup></sup>  <a href="https://fedlex.data.admin.ch/eli/fga/2023/554" target="_blank">FF <b>2023 </b>554</a></p>
<p id="fn-d7e167"><sup><a href="#fnbck-d7e167">3</a></sup><sup></sup>  Cfr. anche OCSE (2018), in particolare pag. 39.</p>
<p id="fn-d7e177"><sup><a href="#fnbck-d7e177">4</a></sup><sup></sup>  <a href="https://fedlex.data.admin.ch/eli/cc/2015/886" target="_blank">RS <b>702</b></a></p>
<p id="fn-d7e190"><sup><a href="#fnbck-d7e190">5</a></sup><sup></sup>  Hanser Consulting AG (2021), pag. 55.</p>
<p id="fn-d7e200"><sup><a href="#fnbck-d7e200">6</a></sup><sup></sup>  <a href="https://fedlex.data.admin.ch/eli/cc/2003/642" target="_blank">RS <b>935.12</b></a></p>
<p id="fn-d7e213"><sup><a href="#fnbck-d7e213">7</a></sup><sup></sup>  SCA (2024), pag. 3.</p>
<p id="fn-d7e223"><sup><a href="#fnbck-d7e223">8</a></sup><sup></sup>  Hochschule Luzern (2021b), pagg. 4–7.</p>
<p id="fn-d7e235"><sup><a href="#fnbck-d7e235">9</a></sup><sup></sup>  Hochschule Luzern / BHP – Brugger und Partner AG (2020), Hochschule Luzern (2022) e Università di Berna / Kohl &amp; Partner (Schweiz) AG (2021).</p>
<p id="fn-d7e243"><sup><a href="#fnbck-d7e243">10</a></sup><sup></sup>  Calcoli degli autori, v. tabella in allegato.</p>
<p id="fn-d7e253"><sup><a href="#fnbck-d7e253">11</a></sup><sup></sup>  Hanser Consulting AG (2021), pag. 112.</p>
<p id="fn-d7e261"><sup><a href="#fnbck-d7e261">12</a></sup><sup></sup>  Cfr. anche rapporto del Consiglio federale del 24 ottobre 2018 in adempimento del postulato 17.3429 Rieder. Disponibile su: <a href="https://www.parlament.ch/it/ratsbetrieb/suche-curia-vista/geschaeft?AffairId=20173429" target="_blank">
				www.parlamento.ch
			</a> &gt; 17.3429 &gt; Bericht in Erfüllung des parlamentarischen Vorstosses.</p>
<p id="fn-d7e275"><sup><a href="#fnbck-d7e275">13</a></sup><sup></sup>  Calcoli degli autori, v. tabella in allegato.</p>
</div>
</div></section><section id="lvl_1/lvl_1.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.2">1.2 Alternative esaminate e opzione scelta</a>
</h2>
<div class="collapseable">
<section id="lvl_1/lvl_1.2/lvl_1.2.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.2/lvl_1.2.1">1.2.1 Obiettivi dello sviluppo della promozione degli investimenti nel settore alberghiero</a>
</h3>
<div class="collapseable">
<p class="absatzvor man-space-before-8 ">Gli studi preliminari di base hanno mostrato che non è necessario rivedere a fondo l’organizzazione della SCA né conferirle un orientamento completamente nuovo. Per sfruttare il potenziale di ottimizzazione occorre piuttosto sviluppare il sistema di promozione esistente.</p>
<p class="absatz man-space-before-4 ">La promozione dovrà in particolare concentrarsi sul miglioramento delle strutture, sul cambiamento strutturale e sullo sviluppo sostenibile. In concreto saranno perseguiti i quattro orientamenti strategici presentati in dettaglio qui di seguito.</p>
<dl class="man-space-after-0 ">
<dt class="man-space-before-4  ">– </dt>
<dd class="man-space-before-4  ">Definire le priorità nella promozione da parte della SCA: la SCA è chiamata a privilegiare gli incentivi finanziari sotto forma di mutui a condizioni preferenziali riservati ai progetti particolarmente meritevoli di promozione.</dd>
<dt class="man-space-before-4  ">– </dt>
<dd class="man-space-before-4  ">Flessibilizzare la promozione da parte della SCA: la nozione d’investimento, oggi incentrata sugli interventi edilizi, deve essere resa più flessibile.</dd>
<dt class="man-space-before-4  ">– </dt>
<dd class="man-space-before-4  ">Disciplinare nella legge le attività di trasferimento di conoscenze della SCA: la SCA si è affermata come centro di competenza di riferimento per la promozione del settore alberghiero. Questa funzione deve essere rafforzata disciplinando nella legge le sue attività di trasferimento di conoscenze. Nello specifico non si tratta di affidare un nuovo compito alla Società, ma di formalizzare attività che già oggi svolge.</dd>
<dt class="man-space-before-4  ">– </dt>
<dd class="man-space-before-4  ">Modernizzare le basi legali a livello formale.</dd>
</dl>
<p class="absatz man-space-before-4 ">Nell’ambito degli studi di base realizzati dalla SCA sulla promozione degli investimenti, sono state analizzate anche alcune alternative all’attuale sistema di promozione mediante mutui. Tra le opzioni possibili si annoverano per esempio fideiussioni, fondi immobiliari alberghieri, una centrale di emissione per gli investimenti nel turismo con prestiti pubblici o fondi comuni di finanziamento con collocamenti privati. Tutte queste opzioni sono tuttavia accomunate dal fatto di non offrire necessariamente dei vantaggi rispetto a un sistema di promozione mediante mutui<sup><a href="#fn-d7e322" id="fnbck-d7e322">14</a></sup>. La revisione totale della promozione del settore alberghiero, necessaria per attuarle, comporterebbe inevitabilmente una serie di incertezze nonché costi di transazione elevati, sia sotto il profilo dell’attuazione che sotto quello dell’effetto auspicato. Le alternative ipotizzate sono state pertanto scartate.</p>
<p class="absatz man-space-before-4 ">Un altro orientamento strategico preso in considerazione consiste nella possibilità di attenuare il conflitto di obiettivi tra l’autonomia finanziaria e l’effetto delle misure di promozione in un contesto di bassi tassi d’interesse. La SCA è infatti tenuta ad autofinanziarsi e a coprire le eventuali perdite con riserve ordinarie e riserve libere, con il riporto di utili e con rettifiche di valore. Oltre l’80 per cento delle sue entrate proviene dalle attività di finanziamento, e principalmente dai ricavi da interessi. Un contesto di tassi d’interesse persistentemente bassi, come quello vissuto fino a poco tempo fa, rappresenta per la SCA una sfida importante: in assenza di un deciso aumento dei tassi d’interesse la Società non può mantenere la sua autonomia finanziaria; allo stesso tempo un tale aumento implica una riduzione dell’effetto di promozione. Al fine di conciliare l’impatto delle misure di promozione e la possibilità di autofinanziamento nell’attuale contesto di tassi d’interesse persistentemente bassi, nell’ambito degli studi di base sullo sviluppo della SCA è stato elaborato un modello di contribuzione ai costi d’esercizio fondato su criteri oggettivamente misurabili<sup><a href="#fn-d7e332" id="fnbck-d7e332">15</a></sup>. Tuttavia, visti i cambiamenti intervenuti sul fronte dei tassi d’interesse e la difficile situazione finanziaria della Confederazione, l’idea di introdurre un modello con contribuzione ai costi d’esercizio della SCA da parte della Confederazione è stata abbandonata.</p>
<p class="absatz man-space-before-4 ">Affinché il mutuo di cui beneficia la SCA le permetta di sostenere il maggior numero possibile di progetti e avere così un ampio impatto anche autofinanziandosi, la Confederazione continuerà a rinunciare a ogni remunerazione sul capitale accordato. In caso contrario la SCA vedrebbe il suo margine d’interesse ridursi e sarebbe costretta ad aumentare gli interessi sui suoi mutui per potersi autofinanziare, indebolendo di riflesso l’efficacia della propria promozione. Per questo motivo il mutuo concesso dalla Confederazione alla SCA rimarrà esente da interessi.</p>
<div class="footnotes">
<p id="fn-d7e322"><sup><a href="#fnbck-d7e322">14</a></sup><sup></sup>  Hochschule Luzern (2021a), pagg. 162–164 e 167–168.</p>
<p id="fn-d7e332"><sup><a href="#fnbck-d7e332">15</a></sup><sup></sup>  Hochschule Luzern (2022), pagg. 42–49.</p>
</div>
</div></section><section id="lvl_1/lvl_1.2/lvl_1.2.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.2/lvl_1.2.2">1.2.2 Definire le priorità nella promozione da parte della SCA</a>
</h3>
<div class="collapseable">
<p class="absatzvor man-space-before-8 ">Il disegno proposto ha l’obiettivo di accrescere l’impatto della promozione da parte della SCA orientando maggiormente la promozione degli investimenti verso il miglioramento delle strutture, il cambiamento strutturale e lo sviluppo sostenibile. Le priorità sono stabilite in funzione delle prescrizioni materiali previste dalle basi legali, da un lato, e degli incentivi finanziari forniti attraverso la concessione di mutui, dall’altro. </p>
<p class="absatz man-space-before-4 ">Le prescrizioni materiali contenute nelle basi legali in vigore della SCA accordano un grado di priorità adeguato nell’ambito del cambiamento strutturale. Sono infatti concepite in modo tale da lasciare spazio alle forze del mercato e da sostenere il cambiamento strutturale che ne deriva, evitando così un effetto di cristallizzazione. Vengono per esempio poste come condizioni la redditività dell’azienda e la capacità di sostenere l’onere del mutuo. Le disposizioni dell’ordinanza del 18 febbraio 2015<sup><a href="#fn-d7e348" id="fnbck-d7e348">16</a></sup> sulla promozione del settore alberghiero concernenti le dimensioni minime dell’azienda e l’importo minimo del mutuo consentono inoltre di orientare la promozione soprattutto verso le grandi strutture alberghiere, onde evitare una dispersione dei fondi impiegati dalla SCA.</p>
<p class="absatz man-space-before-4 ">La SCA contribuisce quindi già in modo significativo al cambiamento strutturale nel settore alberghiero. La sua attività di promozione aiuta le aziende alberghiere a incrementare la propria produttività. Gli investimenti cofinanziati dalla SCA sono spesso destinati all’aumento delle capacità. Le misure edilizie sostenute possono per esempio incrementare l’efficienza dei processi o generare effetti di scala.</p>
<p class="absatz man-space-before-4 ">Dette basi legali, tuttavia, non corrispondono più all’attuale concezione dello sviluppo sostenibile che la Confederazione ha delineato nella strategia del 23 giugno 2021<sup><a href="#fn-d7e363" id="fnbck-d7e363">17</a></sup> per uno sviluppo sostenibile 2030. La definizione della SCA deve essere aggiornata. Occorre in particolare passare dal concetto statico di «sostenibilità» a quello dinamico di «sviluppo sostenibile», che sottintende un’evoluzione sostenibile a lungo termine sul piano economico, sociale ed ecologico. L’assunzione della responsabilità ecologica e sociale non è fine a sé stessa, ma riguarda anche la politica del turismo dal punto di vista economico. L’attrattiva della piazza turistica elvetica poggia in gran parte sulle qualità architettoniche e paesaggistiche della Svizzera. Questi preziosi fattori distintivi devono essere preservati e rafforzati per far sì che il turismo e la popolazione locale possano beneficiarne a lungo termine. Lo sviluppo sostenibile nella politica federale del turismo va pertanto sempre rapportato alla qualità architettonica del paesaggio, degli edifici e degli insediamenti.</p>
<p class="absatz man-space-before-4 ">La SCA ha elaborato una strategia di sostenibilità<sup><a href="#fn-d7e373" id="fnbck-d7e373">18</a></sup> nella quale illustra in che modo contribuisce allo sviluppo sostenibile nelle sue attività. La strategia include sia gli aspetti operativi della SCA stessa (p. es. l’utilizzo delle risorse e le condizioni di lavoro) sia l’impatto dei suoi prodotti e servizi (concessione di mutui, consulenza e trasferimento di conoscenze). In quest’ambito la SCA si pone per quanto possibile obiettivi misurabili e riferisce sul loro raggiungimento.</p>
<p class="absatz man-space-before-4 ">Il disegno di revisione della legge sancisce inoltre il principio secondo cui i progetti della SCA che favoriscono particolarmente il cambiamento strutturale o lo sviluppo sostenibile possono beneficiare di mutui a condizioni preferenziali, fissate caso per caso. Se un progetto è particolarmente meritevole di promozione (di seguito: «criterio del particolare merito»), la SCA può tenerne conto riducendo il tasso d’interesse applicato al mutuo, come fa già oggi. Il criterio del particolare merito è ora introdotto nella legge.</p>
<p class="absatz man-space-before-4 ">Al fine di amplificare l’effetto positivo sullo sviluppo sostenibile e sul cambiamento strutturale, il criterio in questione si concentra sull’aumento della competitività delle destinazioni (p. es. insediamento di imprese leader nelle regioni periferiche o prolungamento delle stagioni) e del settore alberghiero (p. es. eccezionale capacità innovativa, start‑up o normative in materia di successione) nonché sul rafforzamento della sostenibilità sociale (p. es. sviluppo dell’economia di prossimità attraverso la collaborazione con i produttori locali nell’agricoltura, investimenti in alloggi per il personale e maggiore attrattiva dei posti di lavoro) e della sostenibilità ecologica (p. es. promozione dell’economia circolare o promozione della biodiversità mediante l’inverdimento di tetti e facciate e la progettazione dell’ambiente circostante prossima allo stato naturale). Il suddetto criterio sarà precisato anche per mezzo di una comunicazione trasparente e proattiva da parte della SCA.</p>
<p class="absatz man-space-before-4 ">Date l’ampiezza, la complessità e la rapida evoluzione della tematica, nella realizzazione del contributo allo sviluppo sostenibile è richiesta la massima flessibilità. Le norme specifiche al riguardo non sono pertanto definite nel D‑LPSA. Una descrizione dettagliata sul piano giuridico trasferirebbe inoltre la responsabilità dalla SCA alla Confederazione, e si porrebbe quindi in netto contrasto con i loro rispettivi ruoli. </p>
<p class="absatz man-space-before-4 ">Nel quadro del criterio del particolare merito, la SCA continuerà a poter accordare mutui a condizioni vantaggiose. Finora queste consistevano in una riduzione del tasso d’interesse. Con il progetto proposto, la SCA potrà anche prolungare la durata del mutuo o sospendere l’obbligo di ammortamento per i primi anni dall’ottenimento del mutuo (p. es. nei primi 3‒5 anni). La SCA manterrà comunque il proprio margine di apprezzamento sul particolare merito per la promozione, decidendo autonomamente come onorare il contributo di un mutuo allo sviluppo sostenibile e alla competitività attraverso condizioni preferenziali e come finanziarlo. L’attuazione del suddetto criterio sarà soggetta alla vigilanza della SECO.</p>
<div class="footnotes">
<p id="fn-d7e348"><sup><a href="#fnbck-d7e348">16</a></sup><sup></sup>  <a href="https://fedlex.data.admin.ch/eli/cc/2015/125" target="_blank">RS <b>935.121</b></a></p>
<p id="fn-d7e363"><sup><a href="#fnbck-d7e363">17</a></sup><sup></sup>  Consiglio federale (2021b), pag. 6.</p>
<p id="fn-d7e373"><sup><a href="#fnbck-d7e373">18</a></sup><sup></sup>  <a href="https://sgh.ch" target="_blank">
				https://sgh.ch
			</a> &gt; Die SGH &gt; Nachhaltigkeit (stato: 23.12.2024).</p>
</div>
</div></section><section id="lvl_1/lvl_1.2/lvl_1.2.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.2/lvl_1.2.3">1.2.3 Flessibilizzare la promozione da parte della SCA</a>
</h3>
<div class="collapseable">
<p class="absatzvor man-space-before-8 ">Per mantenere e aumentare la competitività del turismo svizzero, è importante che le aziende del settore possano accedere in modo agile e flessibile a nuovi campi d’attività redditizi. La promozione da parte della SCA riguarda principalmente gli immobili e, come noto, i progetti in quest’ambito richiedono lunghe fasi di pianificazione e attuazione. Oggi la Società può sostenere solo in misura limitata gli investimenti che prevedono un adeguamento flessibile dei prodotti. Diversi studi hanno evidenziato una scarsa chiarezza nell’attuale prassi di promozione della SCA per quanto riguarda la finalità dei mutui in relazione ai beni mobili e alle infrastrutture digitali (art. 4 della legge vigente). Nell’ambito di un progetto edilizio, la SCA sostiene oggi l’investimento nel suo complesso, beni mobili compresi. In assenza di un progetto edilizio, non è tuttavia sempre possibile beneficiare del suo sostegno. Per quanto riguarda lo scopo dei mutui, l’accento posto dalla legge in vigore sugli investimenti edilizi comporta una disparità di trattamento nella prassi di promozione. Il presente disegno intende rimediare a questa lacuna.</p>
<p class="absatz man-space-before-4 ">Lo scopo dei mutui deve essere chiarito nella legge affinché la SCA sia autorizzata a concederli per tutte le immobilizzazioni materiali necessarie al funzionamento dell’azienda (beni immobili e mobili). Questo leggero ampliamento dello scopo permette di garantire che tutte le aziende beneficino delle stesse condizioni e ne favorisce la digitalizzazione, per esempio grazie agli investimenti in sistemi di check-in automatico o in impianti di domotica. Continueranno invece ad essere esclusi gli investimenti nello sviluppo di software o per l’acquisto di licenze.</p>
<p class="absatz man-space-before-4 ">Gli studi di base hanno mostrato che non è praticabile rendere più flessibile la promozione da parte della SCA per finanziare gli investimenti nella digitalizzazione, per esempio per lo sviluppo di software o l’acquisto di licenze. Le nozioni associate alla digitalizzazione non sono definite con precisione e offrire finanziamenti in questo ambito renderebbe difficile distinguere le attività promozionali della SCA dal campo d’azione di altri strumenti (come Innotour e la Nuova politica regionale [NPR]). Inoltre, i mutui per investimenti nella digitalizzazione si caratterizzano spesso per la loro modesta entità. La concessione di piccoli crediti da parte della SCA va tuttavia evitata per diversi motivi. Innanzitutto, perché simili crediti comporterebbero costi di trattamento elevati in confronto all’importo del mutuo: ridurre questi costi significherebbe rinunciare alle garanzie e aumentare quindi i rischi assunti dalla SCA. Dal momento che sul mercato esistono già offerte di leasing per questo tipo di investimenti, non è scontato che sussista effettivamente una domanda di piccoli crediti della Società<sup><a href="#fn-d7e400" id="fnbck-d7e400">19</a></sup>. In conclusione, questi ultimi non rispecchiano il mandato della SCA.</p>
<p class="absatz man-space-before-4 ">Gli elementi citati pendono a favore del mantenimento delle restanti disposizioni legali in materia di concessione di mutui. I mutui per le immobilizzazioni materiali necessarie al funzionamento dell’azienda (compresi quelli per i beni mobili) devono in linea di principio essere garantiti da un pegno immobiliare, o in altro modo, e ammontare ad almeno 100 000 franchi. Questo tipo di mutui è al centro dell’attività della SCA e rientra nelle sue competenze chiave. È così escluso il rischio che la Società venga sollecitata ad accordare piccoli crediti o mutui non garantiti per immobilizzazioni materiali mobili necessarie al funzionamento dell’azienda. In questo modo si assicura inoltre che la misura in questione non costituisca un freno, bensì un sostegno al cambiamento strutturale e si evita una dispersione delle risorse già limitate della SCA.</p>
<div class="footnotes"><p id="fn-d7e400"><sup><a href="#fnbck-d7e400">19</a></sup><sup></sup>  Hochschule Luzern (2022), pag. 101.</p></div>
</div></section><section id="lvl_1/lvl_1.2/lvl_1.2.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.2/lvl_1.2.4">1.2.4 La SCA come centro di competenza nazionale per la promozione del settore alberghiero: sancire nella legge le attività di trasferimento di conoscenze</a>
</h3>
<div class="collapseable">
<p class="absatzvor man-space-before-8 ">La SCA si è affermata come centro di competenza nazionale per la promozione del settore alberghiero ed è recepita come tale sia dagli attori del mercato che dai Cantoni e dai Comuni. Diversi studi e valutazioni hanno confermato il suo valore aggiunto in quanto partner affidabile. Oltre alle attività di finanziamento, il suo ruolo di centro di competenza comprende servizi di consulenza individuale e attività di trasferimento di conoscenze tra le aziende. In qualità di mediatrice di conoscenze, la Società favorisce inoltre l’interazione tra gli attori coinvolti nella promozione.</p>
<p class="absatz man-space-before-4 ">I servizi di consulenza aziendale individuale, che la SCA fornisce a pagamento, riguardano esclusivamente questioni d’investimento, finanziamento e le strategie correlate, e devono essere proposti a prezzi di costo; questo aspetto dovrà rimanere tale anche in futuro.</p>
<p class="absatz man-space-before-4 ">Le attività di trasferimento di conoscenze della SCA, al contrario, non sono individualizzate e si sviluppano attraverso diversi canali di comunicazione come forum, pubblicazioni, presentazioni o mandati d’insegnamento. Nell’ambito di queste attività la SCA fornisce anche informazioni generali sulle nuove imprese e sulle successioni aziendali. Il trasferimento di conoscenze avviene spesso sotto forma di collaborazione con gli operatori del settore alberghiero; ne è un esempio il forum finanziario della SCA che si tiene ogni anno nel quadro dell’<i>Hospitality Summit</i> organizzato dall’associazione di categoria HotellerieSuisse. Tra le altre attività della SCA rientrano la pubblicazione di un benchmark alberghiero in collaborazione con HotellerieSuisse e l’organizzazione dell’<i>Hotel Innovation Award </i>insieme all’associazione di categoria GastroSuisse.</p>
<p class="absatz man-space-before-4 ">Le attività di trasferimento di conoscenze sono ben distinte dai servizi di consulenza individuale a pagamento. Attraverso le sue attività di promozione, la SCA ha acquisito conoscenze finanziarie approfondite, soprattutto in relazione a situazioni di finanziamento complesse. A queste conoscenze finanziarie unisce il know-how turistico, che include competenze specifiche sull’integrazione e sullo sviluppo di aziende e progetti alberghieri nelle destinazioni.</p>
<p class="absatz man-space-before-4 ">In altri termini, il bagaglio di cui la SCA dispone in materia d’investimento, finanziamento e strategia è unico nel suo genere. Occorre quindi garantire che queste conoscenze continuino a essere valorizzate attraverso le attività di trasferimento e che siano rese accessibili agli operatori dell’industria turistica. La SCA fa in modo che le sue attività di trasferimento di conoscenze siano fornite a titolo sussidiario e non entrino in concorrenza con le offerte del settore privato.</p>
<p class="absatz man-space-before-4 ">Poiché tali attività non figurano nella legge in vigore, sono state espressamente iscritte nel disegno di legge come compito della Società. Le conoscenze della SCA sono in gran parte acquisite attraverso le attività di mutuo sostenute dalla Confederazione e il loro trasferimento non può essere finanziato direttamente sul mercato. La SCA utilizza pertanto i redditi provenienti dalle sue attività di finanziamento. Negli ultimi anni le spese per il personale della SCA dedicato al trasferimento di conoscenze sono ammontate a circa 150 000 franchi all’anno<sup><a href="#fn-d7e428" id="fnbck-d7e428">20</a></sup>. </p>
<p class="absatz man-space-before-4 ">Per quanto possibile, la SCA dovrà continuare le sue attività in quest’ambito nella stessa misura, senza intensificarle, essendo la loro attuale portata adeguata agli obiettivi perseguiti. Il loro sviluppo rischierebbe infatti di provocare distorsioni della concorrenza e di violare il principio di sussidiarietà alla base dell’aiuto federale.</p>
<div class="footnotes"><p id="fn-d7e428"><sup><a href="#fnbck-d7e428">20</a></sup><sup></sup>  Calcoli degli autori, v. tabella in allegato.</p></div>
</div></section><section id="lvl_1/lvl_1.2/lvl_1.2.5"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.2/lvl_1.2.5">1.2.5 Modernizzare le basi legali a livello formale</a>
</h3>
<div class="collapseable">
<p class="absatzvor man-space-before-8 ">La legge federale sulla promozione del settore alberghiero non soddisfa più gli attuali standard della Confederazione, né sul piano formale né in materia di governance. Oltre a non essere suddivisa in sezioni, la legge disciplina l’organizzazione della SCA solo in modo rudimentale e rimanda all’ordinanza sulla promozione del settore alberghiero, allo statuto della SCA del 18 giugno 2015<sup><a href="#fn-d7e442" id="fnbck-d7e442">21</a></sup> e al regolamento interno della SCA del 26 febbraio 2015<sup><a href="#fn-d7e453" id="fnbck-d7e453">22</a></sup>. Secondo i principi della Confederazione in materia di governance e la legge modello concernente istituti che forniscono prestazioni a carattere monopolistico, le disposizioni essenziali in materia di organizzazione dovrebbero essere disciplinate sul piano legislativo. Queste disposizioni sono pertanto raccolte nel D‑LPSA, che diverrà la legge sull’organizzazione della SCA. Il numero di atti normativi applicabili alla SCA verrà così ridotto: lo statuto e il regolamento interno di quest’ultima non dovranno più essere approvati dal Consiglio federale e non saranno più pubblicati nella Raccolta sistematica del diritto federale. Le basi giuridiche della SCA ne risulteranno semplificate.</p>
<p class="absatz man-space-before-4 ">Inoltre, la designazione della forma giuridica della SCA deve essere modificata. La formulazione vigente secondo cui la SCA è una «società cooperativa di diritto pubblico» è fuorviante, in quanto la Società si discosta da alcune disposizioni centrali che disciplinano le società cooperative di diritto privato. Sarà quindi designata come corporazione di diritto pubblico. Le corporazioni di diritto pubblico sono organizzate su base associativa e sono rette dal diritto pubblico. Si tratta cioè di organi amministrativi dotati di autorità sovrana che svolgono funzioni pubbliche. Nella SCA si ritrovano tutte queste caratteristiche. Il cambiamento di denominazione non ha alcun impatto materiale sui suoi membri, sui mutui concessi dalla SCA o sulla Società stessa.</p>
<p class="absatz man-space-before-4 ">Nelle analisi sulla governance è stata esaminata anche l’importanza dell’organizzazione associativa della SCA. Ne è emerso che quest’ultima è stata concepita come partenariato pubblico-privato il più possibile orientato al mercato. Percepita sul mercato come centro di competenza per il settore alberghiero indipendente dalla Confederazione, la Società può effettuare a questo titolo valutazioni indipendenti per banche, investitori, Cantoni e Comuni. In quanto partner a pieno titolo degli investitori di capitali privati, può negoziare su un piano di parità. La partecipazione di attori privati alla SCA è quindi fondamentale per l’adempimento dei suoi compiti, ragione per cui la sua organizzazione associativa viene mantenuta.</p>
<div class="footnotes">
<p id="fn-d7e442"><sup><a href="#fnbck-d7e442">21</a></sup><sup></sup>  <a href="https://fedlex.data.admin.ch/eli/cc/2015/388" target="_blank">RS <b>935.121.41</b></a></p>
<p id="fn-d7e453"><sup><a href="#fnbck-d7e453">22</a></sup><sup></sup>  <a href="https://fedlex.data.admin.ch/eli/cc/2015/126" target="_blank">RS <b>935.121.42</b></a></p>
</div>
</div></section>
</div></section><section id="lvl_1/lvl_1.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.3">1.3 Rapporto con il programma di legislatura e con le strategie del Consiglio federale</a>
</h2>
<div class="collapseable">
<p class="absatzvor man-space-before-8 ">Il progetto è annunciato nel messaggio del 24 gennaio 2024<sup><a href="#fn-d7e472" id="fnbck-d7e472">23</a></sup> sul programma di legislatura 2023–2027. Fornisce un contributo all’attuazione della strategia per uno sviluppo sostenibile 2030<sup><a href="#fn-d7e485" id="fnbck-d7e485">24</a></sup>. </p>
<p class="absatz man-space-before-4 ">Contribuisce inoltre in modo significativo all’attuazione dell’obiettivo 5 della strategia del turismo della Confederazione<sup><a href="#fn-d7e500" id="fnbck-d7e500">25</a></sup>. </p>
<div class="footnotes">
<p id="fn-d7e472"><sup><a href="#fnbck-d7e472">23</a></sup><sup></sup>  <a href="https://fedlex.data.admin.ch/eli/fga/2024/525" target="_blank">FF <b>2024</b> 525</a>, in particolare 110</p>
<p id="fn-d7e485"><sup><a href="#fnbck-d7e485">24</a></sup><sup></sup>  <a href="https://fedlex.data.admin.ch/eli/fga/2024/525" target="_blank">FF <b>2024</b> 525</a>, in particolare 122</p>
<p id="fn-d7e500"><sup><a href="#fnbck-d7e500">25</a></sup><sup></sup>  Consiglio federale svizzero (2021a).</p>
</div>
</div></section><section id="lvl_1/lvl_1.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.4">1.4 Interventi parlamentari</a>
</h2>
<div class="collapseable">
<p class="absatzvor man-space-before-8 ">Il progetto propone di stralciare dal ruolo due interventi parlamentari.</p>
<section id="lvl_1/lvl_1.4/lvl_1.4.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.4/lvl_1.4.1">1.4.1 Mozione della CET-N 22.3021 Garantire la parità di trattamento per le aziende individuali urbane del settore alberghiero</a>
</h3>
<div class="collapseable">
<p class="absatzvor man-space-before-8 ">Ai fini dell’attuazione della mozione 22.3021 Garantire la parità di trattamento per le aziende individuali urbane del settore alberghiero, depositata il 21 febbraio 2022 dalla Commissione dell’economia e dei tributi del Consiglio nazionale (CET‑N), il Consiglio federale ha sottoposto per discussione, nell’ambito dell’avamprogetto, la possibilità di eliminare la limitazione geografica delle attività di mutuo della SCA. Nei documenti posti in consultazione ha però precisato di essere contrario all’attuazione della mozione 22.3021 CET‑N e quindi all’estensione delle attività di finanziamento della SCA a tutta la Svizzera.</p>
<p class="absatz man-space-before-4 ">Anche la grande maggioranza dei partecipanti alla consultazione ha respinto una simile estensione (v. n. 2).</p>
<p class="absatz man-space-before-4 ">Le condizioni quadro per il settore alberghiero nelle aree urbane sono generalmente favorevoli e non si notano segnali di disfunzionamento sistemico del mercato in termini di finanziamenti. La promozione degli investimenti da parte della Confederazione nelle aree urbane rischierebbe pertanto di provocare effetti inerziali indesiderati.</p>
<p class="absatz man-space-before-4 ">L’estensione del perimetro di promozione della SCA a tutto il Paese vanificherebbe la motivazione iniziale dell’intervento statale nel settore alberghiero, anche perché un settore specifico beneficerebbe così di condizioni di credito particolari su scala nazionale.</p>
<p class="absatz man-space-before-4 ">Anche nelle città, il turismo si è ripreso molto bene dalle conseguenze della pandemia di COVID‑19. Oggi l’urgenza di una promozione supplementare avvertita dal Parlamento al momento in cui le due mozioni sono state presentate non è più motivata.</p>
<p class="absatz man-space-before-4 ">Va inoltre rilevato che le difficoltà di bilancio e i deficit di diversi miliardi di franchi previsti negli anni del piano finanziario non lasciano alla Confederazione alcun margine di manovra per nuove spese. Se la mozione 22.3021 CET‑N dovesse essere attuata, i costi che ne deriverebbero dovrebbero essere finanziati con i fondi disponibili della SCA o tramite la definizione di priorità nella promozione a scapito delle regioni incluse nel perimetro di promozione attuale.</p>
<p class="absatz man-space-before-4 ">Per le ragioni sopra esposte, la mozione 22.3021 CET-N non verrà attuata e si propone pertanto di stralciarla dal ruolo in base all’articolo 122 capoverso 3 della legge del 13 dicembre 2002<sup><a href="#fn-d7e528" id="fnbck-d7e528">26</a></sup> sul Parlamento (LParl).</p>
<div class="footnotes"><p id="fn-d7e528"><sup><a href="#fnbck-d7e528">26</a></sup><sup></sup>  <a href="https://fedlex.data.admin.ch/eli/cc/2003/510" target="_blank">RS <b>171.10</b></a></p></div>
</div></section><section id="lvl_1/lvl_1.4/lvl_1.4.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.4/lvl_1.4.2">1.4.2 Mozione Stöckli 19.3234 Programma d’impulso per il risanamento delle aziende alberghiere nell’arco alpino</a>
</h3>
<div class="collapseable">
<p class="absatzvor man-space-before-8 ">Ai fini dell’attuazione della mozione 19.3234 Programma d’impulso per il risanamento delle aziende alberghiere nell’arco alpino, depositata il 21 marzo 2019 dal consigliere agli Stati Hans Stöckli, il Consiglio federale ha sottoposto per discussione, nel quadro della procedura di consultazione, l’avamprogetto di nuova legge federale sul programma d’impulso per l’ammodernamento delle aziende alberghiere nelle località di vacanza stagionali. Nei documenti posti in consultazione ha però precisato di essere contrario all’attuazione della mozione 19.3234 Stöckli e quindi al programma in questione.</p>
<p class="absatz man-space-before-4 ">La consultazione ha dato luogo a pareri molto divergenti e non ha evidenziato un sostegno solido per il programma d’impulso (v. n. 2). Contro la sua attuazione grava il fatto che il programma comporterebbe una spesa supplementare di 195 milioni di franchi per il bilancio federale, che dovrebbe essere finanziata risparmiando in altri ambiti, in un momento in cui si stanno già compiendo considerevoli sforzi di riduzione dei costi.</p>
<p class="absatz man-space-before-4 ">Il programma d’impulso è inoltre complesso e la sua attuazione richiederebbe un notevole dispendio di risorse. Per poter accordare contributi a fondo perso ad aziende che rispettano determinati requisiti energetici, infatti, la SCA sarebbe costretta ad adattare le proprie strutture esecutive e ad ampliare le proprie conoscenze in questo settore.</p>
<p class="absatz man-space-before-4 " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">A ciò si aggiunge il fatto che esistono già numerosi programmi federali che sostengono il risanamento energetico degli edifici con contributi a fondo perso. Fra i programmi di promozione che forniscono servizi di consulenza e sostegno finanziario a privati e imprese per risanamenti energetici si possono citare in particolare il programma d’impulso per la sostituzione degli impianti di produzione di calore e misure di efficientamento energetico, previsto a partire dal 2025, e la consulenza in materia energetica offerta tramite SvizzeraEnergia. Di questi programmi di promozione usufruisce anche il settore alberghiero.</p>
<p class="absatz man-space-before-4 ">Una promozione supplementare attraverso il programma d’impulso potrebbe dunque generare importanti effetti inerziali. Il generoso sostegno che risulterebbe dalla combinazione di diversi programmi rischierebbe inoltre di impedire l’auspicato cambiamento strutturale nel settore alberghiero.</p>
<p class="absatz man-space-before-4 ">Il Consiglio federale e circa la metà dei partecipanti alla consultazione rigettano la richiesta esposta nella mozione ritenendo che la promozione specifica dei risanamenti energetici in questo settore si configurerebbe come una misura di politica industriale.</p>
<p class="absatz man-space-before-4 ">Per le ragioni sopra esposte, la mozione 19.3234 Stöckli non verrà attuata e si propone pertanto di stralciarla dal ruolo in base all’articolo 122 capoverso 3 LParl.</p>
</div></section>
</div></section>
</div></section><section id="lvl_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_2">2 Procedura preliminare, in particolare procedura di consultazione</a>
</h1>
<div class="collapseable">
<section id="lvl_2/lvl_2.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.1">2.1 Progetto posto in consultazione</a>
</h2>
<div class="collapseable">
<p class="absatzvor man-space-before-8 ">Il progetto posto in consultazione comprendeva i tre elementi riportati qui di seguito:</p>
<p class="absatz man-space-before-4 "><i>Sviluppo della SCA:</i> la revisione totale della legge federale sulla promozione del settore alberghiero mira a consentire lo sviluppo della SCA e ottimizzare l’impatto delle sue attività di promozione (v. n. 1.2).</p>
<p class="absatz man-space-before-4 "><i>Estensione del perimetro di promozione a tutta la Svizzera:</i> ai fini dell’attuazione della mozione 22.3021 CET‑N, il Consiglio federale ha sottoposto per discussione la possibilità di eliminare la limitazione geografica delle attività di finanziamento della SCA.</p>
<p class="absatz man-space-before-4 "><i>Programma d’impulso:</i> ai fini dell’attuazione della mozione 19.3234 Stöckli, il Consiglio federale ha anche proposto un avamprogetto di nuova legge federale su un programma d’impulso di durata limitata per l’ammodernamento delle aziende alberghiere nelle località di vacanza stagionali.</p>
<p class="absatz man-space-before-4 ">Nel progetto posto in consultazione il Consiglio federale si è espresso a favore dello sviluppo della SCA, ma decisamente contro l’attuazione delle due mozioni.</p>
</div></section><section id="lvl_2/lvl_2.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.2">2.2 Sintesi dei risultati della procedura di consultazione</a>
</h2>
<div class="collapseable">
<p class="absatzvor man-space-before-8 ">I risultati dettagliati della consultazione sono presentati e pubblicati nell’apposito rapporto<sup><a href="#fn-d7e576" id="fnbck-d7e576">27</a></sup>.</p>
<p class="absatz man-space-before-4 ">La maggior parte dei partecipanti (31 su 40) ha sostenuto senza riserve lo sviluppo della promozione degli investimenti da parte della Confederazione tramite la SCA con i quattro orientamenti strategici previsti (definizione delle priorità nella promozione, flessibilizzazione della promozione, trasferimento di conoscenze, modernizzazione a livello formale).</p>
<p class="absatz man-space-before-4 ">L’estensione del perimetro di promozione della SCA a tutta la Svizzera ai fini dell’attuazione della mozione 22.3021 CET‑N è invece stata respinta dalla grande maggioranza dei partecipanti alla consultazione, fra cui 19 Cantoni e tre rappresentanti delle regioni di montagna e delle aree rurali. A sostenerla sono stati soprattutto i partecipanti che ne avrebbero direttamente usufruito, ossia cinque Cantoni, due rappresentanti delle città e quattro associazioni di categoria del settore turistico. Fra i partecipanti favorevoli all’estensione, solo una minoranza ha ravvisato la necessità di un adeguamento, chiedendo un aumento delle risorse finanziarie della SCA.</p>
<p class="absatz man-space-before-4 ">Il programma d’impulso per l’attuazione della mozione 19.3234 Stöckli ha sollevato pareri discordanti. La maggior parte era o a favore o contro il principio stesso di un programma d’impulso, ma solo pochi si sono espressi concretamente a favore del programma in oggetto. Una stretta maggioranza si è espressa a favore del programma. Questo risultato è stato determinato principalmente dai pareri delle altre cerchie interessate, in particolare le associazioni di categoria del settore turistico e le organizzazioni che rappresentano le regioni di montagna. Per quanto riguarda i Cantoni, i partiti e le associazioni mantello nazionali, circa la metà ha accolto il programma d’impulso mentre l’altra metà lo ha respinto. I Cantoni che hanno espresso il loro sostegno sono soprattutto quelli con regioni a forte vocazione turistica situate in altitudine. Viceversa, i Cantoni che si sono espressi contro il programma d’impulso sono per la maggior parte situati a basse altitudini.</p>
<div class="footnotes"><p id="fn-d7e576"><sup><a href="#fnbck-d7e576">27</a></sup><sup></sup>  Il rapporto sui risultati della consultazione è disponibile su: <a href="https://www.fedlex.admin.ch/it/consultation-procedures/ended/2024" target="_blank">
				www.admin.ch
			</a> &gt; Diritto federale &gt; Procedure di consultazione &gt; Procedure di consultazione concluse &gt; 2024 &gt; DEFR.</p></div>
</div></section><section id="lvl_2/lvl_2.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.3">2.3 Valutazione dei risultati della consultazione</a>
</h2>
<div class="collapseable">
<p class="absatzvor man-space-before-8 ">La procedura di consultazione ha messo in luce un consenso unanime sullo sviluppo della SCA. Solo alcuni partecipanti hanno formulato richieste di adeguamento che esprimono opinioni individuali o contraddicono le opinioni di altri partecipanti. In ogni caso, i pareri pervenuti hanno evidenziato la necessità di precisare i commenti ad alcune disposizioni in modo da chiarire le questioni sollevate durante la consultazione.</p>
<p class="absatz man-space-before-4 ">Il netto rifiuto dell’estensione del perimetro di promozione della SCA richiesta dalla mozione 22.3021 CET‑N conferma la posizione del Consiglio federale, che si è sempre fermamente opposto all’attuazione della mozione. Il perimetro di promozione della SCA non verrà quindi esteso a tutta la Svizzera (v. n. 1.4.1), e nel D‑LPSA viene mantenuto l’articolo concernente la limitazione geografica dell’attività di mutuo della SCA.</p>
<p class="absatz man-space-before-4 ">Dalla consultazione è inoltre emerso che il programma d’impulso proposto per l’attuazione della mozione 19.3234 Stöckli è controverso. Gli argomenti a favore riguardano in prevalenza la politica energetica, sebbene il programma avrebbe promosso unicamente gli investimenti nel turismo. Per il risanamento energetico degli edifici esistono peraltro già appositi strumenti federali, che vengono continuamente sviluppati e integrati. Il Consiglio federale e circa la metà dei partecipanti alla consultazione sono pertanto contrari alla promozione specifica dei risanamenti energetici nel settore alberghiero. Alcuni partecipanti alla consultazione hanno sottolineato che, se necessario, andrebbe esaminata la possibilità di adeguare gli strumenti esistenti prima di crearne di nuovi. L’avamprogetto di legge federale sul programma d’impulso per l’ammodernamento delle aziende alberghiere nelle località di vacanza stagionali viene pertanto abbandonato e si propone di stralciare dal ruolo la mozione 19.3234 Stöckli. </p>
</div></section>
</div></section><section id="lvl_3"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_3">3 Diritto comparato, in particolare rapporto con il diritto europeo</a>
</h1>
<div class="collapseable">
<p class="absatzvor man-space-before-8 ">La SECO effettua regolarmente confronti internazionali delle politiche e delle attività di promozione in ambito turistico per poi integrarli nello sviluppo delle sue politiche. Attraverso il ruolo svolto in seno all’Organizzazione mondiale del turismo dell’ONU (OMT) e al Comitato Turismo dell’Organizzazione per la cooperazione e lo sviluppo economico (OCSE), la SECO monitora inoltre costantemente gli sviluppi sulla scena internazionale. Il rapporto del Consiglio federale del 27 settembre 2017<sup><a href="#fn-d7e605" id="fnbck-d7e605">28</a></sup> in adempimento del postulato 17.3429 Rieder mostra che la promozione degli investimenti nel settore alberghiero è parte integrante delle politiche del turismo dei Paesi confinanti. Come in Svizzera, anche in Germania e Austria la promozione si attua principalmente sotto forma di mutui a tassi favorevoli. Austria e Germania promuovono poi il settore alberghiero concedendo garanzie o fideiussioni e contributi a fondo perso. In Francia, oltre che con i mutui, il settore alberghiero è sostenuto con fondi d’investimento e agevolazioni fiscali per gli investimenti, al pari di quanto avviene in Italia.</p>
<div class="footnotes"><p id="fn-d7e605"><sup><a href="#fnbck-d7e605">28</a></sup><sup></sup>  Disponibile su: <a href="https://www.parlament.ch/it/ratsbetrieb/suche-curia-vista/geschaeft?AffairId=20173429" target="_blank">
				www.parlamento.ch
			</a> &gt; 17.3429 &gt; Bericht in Erfüllung des parlamentarischen Vorstosses.</p></div>
</div></section><section id="lvl_4"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_4">4 Punti essenziali del progetto</a>
</h1>
<div class="collapseable">
<section id="lvl_4/lvl_4.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.1">4.1 La normativa proposta</a>
</h2>
<div class="collapseable">
<p class="absatzvor man-space-before-8 ">La legge federale sulla promozione del settore alberghiero deve essere modernizzata adattando le strutture e le formulazioni alle esigenze odierne. Occorre in particolare tenere conto degli attuali standard di governance facendo confluire le disposizioni essenziali nel testo legislativo. A tal fine è necessario trasferire nella legge le corrispondenti disposizioni dell’ordinanza sulla promozione del settore alberghiero.</p>
<p class="absatz man-space-before-4 ">Sul piano materiale sono previste le seguenti modifiche: l’obiettivo del programma di promozione degli investimenti della Confederazione attraverso la SCA è quello di passare dal concetto statico di «sostenibilità» a quello dinamico di «sviluppo sostenibile». Questo pone anche le basi per un orientamento più mirato della promozione da parte della SCA. Nel disegno di legge viene inoltre introdotto il criterio del particolare merito. Per quanto riguarda i compiti della SCA, si sancisce che la Società trasmette le sue conoscenze specifiche in materia di finanziamento nel settore alberghiero tramite attività di trasferimento di conoscenze. Viene anche precisato e reso più flessibile lo scopo dei mutui, includendo esplicitamente i beni mobili, al fine di garantire che tutte le aziende beneficino delle stesse condizioni.</p>
<p class="absatz man-space-before-4 ">Considerato che la mozione 22.3021 CET-N non sarà attuata, la limitazione geografica dell’attività di finanziamento della SCA viene mantenuta (contrariamente a quanto previsto nell’avamprogetto). Nel disegno di legge l’articolo corrispondente della legge in vigore è tuttavia aggiornato e precisato sul piano linguistico.</p>
</div></section><section id="lvl_4/lvl_4.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.2">4.2 Compatibilità tra compiti e finanze</a>
</h2>
<div class="collapseable">
<p class="absatzvor man-space-before-8 ">La SCA è incaricata dell’esecuzione del mandato di promozione conferitole dal D‑LPSA. Per adempiere questo mandato, continuerà a beneficiare di un mutuo senza interessi della Confederazione pari a circa 236 milioni di franchi, a cui si aggiungono un capitale sociale di circa 28,4 milioni e riserve proprie<sup><a href="#fn-d7e630" id="fnbck-d7e630">29</a></sup>.</p>
<p class="absatz man-space-before-4 ">Strutturata come partenariato pubblico-privato orientato al mercato, la SCA annovera tra i suoi partner, oltre alla Confederazione, anche banche, Cantoni, il settore alberghiero, imprese del settore privato, associazioni e privati. Nel 2023 la Confederazione deteneva il 21 per cento del capitale sociale della SCA e le banche il 53 per cento, mentre il 14 per cento era suddiviso tra il settore alberghiero, il turismo e altri settori nonché privati. Il restante 12 per cento era detenuto da Cantoni e Comuni<sup><a href="#fn-d7e640" id="fnbck-d7e640">30</a></sup>. </p>
<p class="absatz man-space-before-4 ">La SCA è un’organizzazione piccola ed efficiente. Attualmente impiega 11 equivalenti a tempo pieno<sup><a href="#fn-d7e650" id="fnbck-d7e650">31</a></sup>.</p>
<div class="footnotes">
<p id="fn-d7e630"><sup><a href="#fnbck-d7e630">29</a></sup><sup></sup>  SCA (2024), pagg. 6–7.</p>
<p id="fn-d7e640"><sup><a href="#fnbck-d7e640">30</a></sup><sup></sup>  SCA (2024), pag. 17.</p>
<p id="fn-d7e650"><sup><a href="#fnbck-d7e650">31</a></sup><sup></sup>  SCA (2024), pag. 19.</p>
</div>
</div></section><section id="lvl_4/lvl_4.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.3">4.3 Attuazione</a>
</h2>
<div class="collapseable">
<p class="absatzvor man-space-before-8 ">In continuità con l’assetto normativo vigente, la legge federale sulla promozione del settore alberghiero sarà completata da un’ordinanza nella quale verranno precisate le condizioni relative alla concessione di mutui (in particolare l’importo massimo del mutuo, il calcolo del valore reddituale e il perimetro di promozione) e all’organizzazione della SCA (in particolare la composizione del consiglio d’amministrazione).</p>
<p class="absatz man-space-before-4 ">Con il D-LPSA la SCA mantiene il mandato di promozione conferitole sinora, dato che l’esecuzione della promozione degli investimenti da parte della Società si è dimostrata efficace. Gli studi di base concernenti l’attività d’investimento e la promozione degli investimenti hanno infatti confermato che l’operato della SCA è conforme agli obiettivi perseguiti e che la Società è dotata di sufficienti risorse finanziarie<sup><a href="#fn-d7e664" id="fnbck-d7e664">32</a></sup>. Anche la maggioranza dei partecipanti alla consultazione ha giudicato positivamente tale attività, ritenendola utile ed efficace.</p>
<p class="absatz man-space-before-4 ">La SCA sottostà alla vigilanza del Consiglio federale. Il Dipartimento federale dell’economia, della formazione e della ricerca (DEFR) vigila sull’adempimento dei compiti da parte della Società e controlla che i fondi che la Confederazione le mette a disposizione in base alla legge federale sulla promozione del settore alberghiero vengano impiegati conformemente alle disposizioni. A tal fine, il DEFR stipula con la SCA una convenzione che definisce le modalità di supervisione, rendicontazione e monitoraggio. Su incarico del DEFR, la SECO esercita la vigilanza sulla SCA. </p>
<p class="absatz man-space-before-4 ">La SCA ha partecipato alla redazione dell’avamprogetto di revisione totale della legge federale sulla promozione del settore alberghiero e, a suo avviso, la regolamentazione proposta soddisfa ampiamente i requisiti di attuabilità.</p>
<p class="absatz man-space-before-4 ">La promozione degli investimenti da parte della SCA e l’esecuzione del mandato saranno sottoposte a una valutazione periodica.</p>
<div class="footnotes"><p id="fn-d7e664"><sup><a href="#fnbck-d7e664">32</a></sup><sup></sup>  Hanser Consulting AG (2021), pag. 5, Hochschule Luzern (2022), pagg. 29–32 e Hochschule Luzern / BHP – Brugger und Partner AG (2020), pag. 18.</p></div>
</div></section>
</div></section><section id="lvl_5"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_5">5 Commento ai singoli articoli</a>
</h1>
<div class="collapseable">
<section id="lvl_5/lvl_u1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_u1">Titolo</a>
</h2>
<div class="collapseable"><p class="absatz man-space-before-4 ">Al titolo della legge federale sulla promozione del settore alberghiero è stata aggiunta l’abbreviazione LPSA, che permette di rendere più immediati i riferimenti alla legge.</p></div></section><section id="lvl_5/lvl_u2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_u2">Ingresso</a>
</h2>
<div class="collapseable">
<p class="absatz man-space-before-4 ">L’ingresso omette ora il riferimento all’articolo 75 della Costituzione federale (Cost.)<sup><a href="#fn-d7e688" id="fnbck-d7e688">33</a></sup> relativo alla pianificazione del territorio, dato che la SCA non è uno strumento di questo tipo. La legge federale può essere retta semplicemente dall’articolo 103 Cost., che sancisce la competenza della Confederazione in materia di politica strutturale. Ciò garantisce anche la coerenza con gli altri strumenti di promozione della politica del turismo della Confederazione, come Innotour e la NPR.</p>
<div class="footnotes"><p id="fn-d7e688"><sup><a href="#fnbck-d7e688">33</a></sup><sup></sup> <a href="https://fedlex.data.admin.ch/eli/cc/1999/404" target="_blank">RS <b>101</b></a></p></div>
</div></section><section id="lvl_5/sec_1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/sec_1">Sezione 1:  Scopo e oggetto</a>
</h2>
<div class="collapseable"></div></section><article id="art_1"><a name="a1"></a><h6 class="heading " role="heading">
<span class="display-icon"></span><span class="external-link-icon"></span><a href="#art_1">Art. 1</a>
</h6>
<div class="collapseable">
<p class="absatz man-space-before-4 ">L’obiettivo del D-LPSA è mantenere e migliorare la competitività del settore alberghiero in Svizzera e contribuire al suo sviluppo sostenibile. A tal fine, la SCA promuove per conto della Confederazione l’attività d’investimento nel settore alberghiero concentrandosi in particolare sulla concessione di crediti da parte di finanziatori privati attraverso varie attività, come finanziamenti complementari, consulenza commerciale e trasferimento di conoscenze. Il settore alberghiero rappresenta un elemento centrale della catena del valore del turismo. A beneficiare della promozione della SCA è quindi tutto il settore del turismo, in particolare nelle località di vacanza stagionali e nelle regioni periferiche, in quanto sono queste le regioni in cui si registrano i maggiori ostacoli e le maggiori carenze di finanziamento in relazione alle attività d’investimento nel settore alberghiero.</p>
<p class="absatz man-space-before-4 ">La SCA rappresenta uno strumento di promozione nell’ambito della politica economica. Il suo obiettivo primario è quello di mantenere e migliorare la competitività del settore alberghiero agendo al contempo in modo responsabile nei confronti dell’ambiente e della società. In questo modo vengono rispettate nella loro integralità tutte e tre le dimensioni dello sviluppo sostenibile, vale a dire responsabilità ecologica, solidarietà sociale e capacità economica. </p>
<p class="absatz man-space-before-4 ">Con il D-LPSA si intendono promuovere solo gli investimenti in linea con il mercato, che sostengano il cambiamento strutturale del settore alberghiero e contribuiscano nel contempo allo sviluppo sostenibile. Come requisito minimo, l’allineamento al mercato ai sensi della legge implica che le aziende sostenute dalla SCA devono sempre essere in grado di realizzare sufficienti ricavi sul mercato. Ciò significa che l’utile netto generato al lordo di interessi, imposte, svalutazioni e ammortamenti (<i>earnings before interest, tax, depreciation and amortization</i>) deve essere sufficiente a finanziare interessi e ammortamenti sul capitale di terzi e a coprire le necessarie spese di ripristino cicliche (investimenti sostitutivi). </p>
<p class="absatz man-space-before-4 ">Per contribuire allo sviluppo sostenibile, i progetti d’investimento promossi devono tenere conto della responsabilità ecologica e sociale. L’obiettivo è avviare e perseguire uno sviluppo sostenibile a lungo termine in modo che le aziende alberghiere diventare o rimanere competitive e performanti sul lungo periodo. Ciò significa anche che le aziende o i progetti che ricevono un sostegno statale devono contribuire allo sviluppo sostenibile (v. anche n. 1.2.2). </p>
<p class="absatz man-space-before-4 ">La disposizione relativa alla sede della SCA, attualmente riportata nell’articolo sullo scopo della legge in vigore (art. 1 cpv. 2) è ora collocata nell’articolo dedicato alla forma giuridica (art. 10 D‑LPSA).</p>
</div></article><section id="lvl_5/sec_2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/sec_2">Sezione 2:  Promozione dell’attività d’investimento</a>
</h2>
<div class="collapseable"></div></section><article id="art_2"><a name="a2"></a><h6 class="heading " role="heading">
<span class="display-icon"></span><span class="external-link-icon"></span><a href="#art_2">Art. 2<span class="man-font-style-normal"></span> <span class="man-font-style-normal">Mutui e trasferimento di conoscenze</span></a>
</h6>
<div class="collapseable">
<p class="absatz man-space-before-4 ">Il compito principale della SCA è quello di concedere mutui, a titolo sussidiario rispetto ai finanziatori privati.</p>
<p class="absatz man-space-before-4 ">La SCA può anche rilevare i mutui esistenti. Ha quindi la possibilità di effettuare una conversione di debiti per migliorare la struttura del capitale, nel caso in cui le aziende dimostrino di avere un reale potenziale di mercato. Molte aziende del settore alberghiero godono di una buona posizione sul mercato; l’onere del capitale di terzi ne ostacola tuttavia lo sviluppo. Il passaggio dai crediti concessi da finanziatori privati ai mutui della SCA può rinvigorire lo sviluppo. Restano tuttavia esclusi i rifinanziamenti volti a un risanamento finanziario. L’attenzione si concentra piuttosto sulle situazioni individuali in cui le aspettative di rendimento inducono i finanziatori privati a ritirarsi dai loro impegni.</p>
<p class="absatz man-space-before-4 ">Ai sensi del presente disegno di legge, si considerano aziende alberghiere le strutture che derivano il proprio fatturato principalmente dalla fornitura di servizi di alloggio. Si tratta in particolare di alberghi e aziende alberghiere strutturate. Queste ultime sono orientate a ospitare clienti a titolo professionale e per periodi brevi. Ciò si riflette nel loro posizionamento sul mercato e nel fatto che puntino all’acquisizione mirata di clienti per soggiorni brevi. Esse mettono a disposizione, direttamente o mediante partner di cooperazione, altre infrastrutture alberghiere di cui la maggior parte dei clienti si avvale. Anche il numero di unità offerte (numero di camere o di posti letto) può essere utilizzato come semplice criterio per stabilire che una struttura fornisce principalmente servizi di alloggio. In generale, un classico hotel dovrebbe disporre di almeno 15 camere o 30 posti letto.</p>
<p class="absatz man-space-before-4 ">Il capoverso 1 specifica che i mutui della SCA sono destinati a investimenti in immobilizzazioni materiali necessarie al funzionamento delle aziende alberghiere. Il riferimento è alle immobilizzazioni materiali di cui all’articolo 959<i>a </i>del Codice delle obbligazioni (CO)<sup><a href="#fn-d7e737" id="fnbck-d7e737">34</a></sup>. Tra queste rientrano i terreni, le costruzioni, i locali, le installazioni e gli arredi appartenenti ad alberghi o ad aziende alberghiere strutturate. Sono esclusi i mutui per le immobilizzazioni materiali a scopo d’investimento e la concessione di crediti d’esercizio. Anche se sono effettivamente incluse tra quelle contemplate dall’articolo 959<i>a</i> CO, le immobilizzazioni a scopo d’investimento non sono rilevanti per il funzionamento delle aziende del settore alberghiero e devono quindi rimanere escluse (v. anche n. 1.3.3). Gli investimenti in terreni possono quindi essere promossi dalla SCA soltanto nell’ambito dell’ordinario finanziamento di costruzioni direttamente connesso a progetti edilizi concreti e approvati.</p>
<p class="absatz man-space-before-4 ">Il rinnovo di cui alle lettere a e b si riferisce non solo ai rinnovi edilizi – cioè relativi ai beni immobili – ma anche al rinnovo di attrezzature, impianti e arredi – cioè ai beni mobili.</p>
<p class="absatz man-space-before-4 ">La lettera b specifica che la SCA può promuovere tutte le strutture del settore alberghiero, comprese quelle in edifici separati, come alloggi per il personale, strutture per il benessere, locali di lavoro come lavanderie o attrezzature alberghiere interaziendali.</p>
<p class="absatz man-space-before-4 ">Ora il capoverso 2 indica che la SCA può svolgere attività di trasferimento di conoscenze. Nell’ambito delle sue attività di finanziamento, la Società ha acquisito un’esperienza unica in materia di investimenti, finanziamenti e relative questioni strategiche concernenti il settore alberghiero. Già oggi mette queste conoscenze a disposizione degli attori del turismo sotto forma di attività di trasferimento di conoscenze a livello interaziendale, per esempio attraverso forum, pubblicazioni, presentazioni o mandati d’insegnamento (v. n. 1.2.4). Il proseguimento delle attività è assicurato dalla definizione di questo compito. Queste attività non possono essere fatturate in modo da coprire i propri costi; la SCA ne garantisce il sostegno attraverso le entrate provenienti dalla sua attività di finanziamento.</p>
<p class="absatz man-space-before-4 ">Le attività di consulenza della SCA non rientrano tra quelle legate al trasferimento di conoscenze. I suoi servizi di consulenza sono orientati alle singole aziende e vengono offerti sul mercato dalla Società a prezzi di costo (cfr. art. 9 D‑LPSA). Essi consistono in valutazioni, studi di fattibilità, validazioni di progetti e business plan nonché perizie (p. es. secondo quanto previsto dalla legge federale del 16 dicembre 1983<sup><a href="#fn-d7e758" id="fnbck-d7e758">35</a></sup> sull’acquisto di fondi da parte di persone all’estero [LAFE] o dalla LASec).</p>
<div class="footnotes">
<p id="fn-d7e737"><sup><a href="#fnbck-d7e737">34</a></sup><sup></sup> <a href="https://fedlex.data.admin.ch/eli/cc/27/317_321_377" target="_blank">RS <b>220</b></a></p>
<p id="fn-d7e758"><sup><a href="#fnbck-d7e758">35</a></sup><sup></sup> <a href="https://fedlex.data.admin.ch/eli/cc/1984/1148_1148_1148" target="_blank">RS <b>211.412.41</b></a></p>
</div>
</div></article><article id="art_3"><a name="a3"></a><h6 class="heading " role="heading">
<span class="display-icon"></span><span class="external-link-icon"></span><a href="#art_3">Art. 3<span class="man-font-style-normal"></span> <span class="man-font-style-normal">Principi</span></a>
</h6>
<div class="collapseable">
<p class="absatz man-space-before-4 ">L’articolo 3 definisce i principi per la concessione dei mutui. </p>
<p class="absatz man-space-before-4 ">Il capoverso 1 elenca i requisiti a cui l’azienda alberghiera è subordinata. Questo capoverso si basa sull’articolo 6 della legge federale sulla promozione del settore alberghiero, presentando tuttavia una formulazione più moderna. L’azienda alberghiera deve essere solvibile e quindi in grado di far fronte agli impegni in scadenza. L’incapacità di pagare per tempo in un caso isolato non ne decreta l’insolvenza. L’azienda deve inoltre godere di merito creditizio, ossia essere affidabile e incline a pagare. Per accertare la sua affidabilità, vengono analizzati diversi «fattori di rischio», tra cui la conoscenza specifica del settore alberghiero, la buona reputazione e il puntuale adempimento degli obblighi. Nel caso di nuovi clienti, per i quali non sono disponibili dati di riferimento, la condotta in materia di pagamento può essere giudicata, tra l’altro, in base all’assenza di iscrizioni nel registro delle esecuzioni. Le aziende che non soddisfano questi requisiti non ricevono alcun sostegno. </p>
<p class="absatz man-space-before-4 ">La disposizione di cui al capoverso 2 è ripresa dall’ordinanza sulla promozione del settore alberghiero. Il mutuo deve essere concesso a titolo sussidiario rispetto ai finanziamenti privati. Ciò significa che il finanziamento di progetti da parte della SCA è sempre complementare a quello dei privati e che essa si fa carico di quei finanziamenti – anche solo parziali – per i quali non è possibile trovare sufficienti finanziatori privati. In questo modo si evita che la SCA entri in concorrenza con i finanziatori privati e che le sue attività alterino il normale funzionamento del mercato. In via eccezionale, la SCA può anche costituire l’unico finanziatore di determinati progetti, per esempio nel caso di investimenti destinati a capanne del Club alpino svizzero. Questi progetti d’investimento spesso non prevedono il coinvolgimento di finanziatori privati in quanto, in caso di fallimento dell’azienda, risulterebbe difficile o addirittura impossibile realizzare l’immobile.</p>
<p class="absatz man-space-before-4 ">La disposizione relativa alla garanzia dei mutui (cpv. 3 D-LPSA) è ripresa dalla legge federale sulla promozione del settore alberghiero, in base alla quale il mutuo della SCA deve essere garantito. Le garanzie si configurano di norma come pegno immobiliare, ma possono includere anche altri elementi (p. es. un’assicurazione sulla vita). Ciò trova riscontro in particolare nel caso di aziende in affitto, dato che il locatario non è proprietario dell’immobile. In via eccezionale, la SCA può concedere mutui senza garanzie ad aziende alberghiere che fanno parte di un istituto di diritto pubblico. In genere non vengono iscritti pegni immobiliari sugli immobili di proprietà di Comuni o comunità ecclesiastiche (p. es. monastero con una destinazione d’uso parzialmente nuova). </p>
<p class="absatz man-space-before-4 ">Il capoverso 4 definisce i criteri per determinare l’importo del mutuo secondo il principio ripreso dalla legge federale sulla promozione del settore alberghiero. Nella concessione del mutuo richiesto alla SCA non è consentito superare la capacità d’indebitamento dell’azienda alberghiera. Questa capacità è misurata sulla base del valore reddituale, anche definito come valore dell’impresa, che indica il valore previsto del reddito futuro di un’azienda. Ai fini della valutazione dell’azienda vengono capitalizzati i fondi liberi disponibili per il pagamento degli interessi e degli ammortamenti, tenendo conto delle necessarie spese di manutenzione e di ripristino. Il calcolo segue gli standard di mercato attuali e si basa sul cosiddetto metodo dei flussi di cassa attualizzati (<i>discounted cash flow</i>), considerato lo strumento di politica creditizia più affidabile.</p>
<p class="absatz man-space-before-4 ">Se il valore reddituale non può essere determinato o non può esserlo in modo affidabile, la capacità di sostenere gli oneri diventa eccezionalmente il fattore decisivo per il calcolo e la concessione dei mutui. In altre parole, oltre a coprire i costi d’esercizio correnti e gli investimenti sostitutivi necessari, l’azienda alberghiera nel suo complesso dovrà essere in grado di realizzare ricavi sufficienti a corrispondere gli interessi sul capitale di terzi ed effettuare i dovuti ammortamenti. Sono ipotizzabili casi in cui l’azienda alberghiera realizza da un’altra fonte (p. es. un investimento per il quale non può essere calcolato un valore reddituale diretto o indipendente) ricavi sufficienti a finanziare gli investimenti previsti. È anche possibile che il limite massimo di credito superi il valore reddituale per motivi validi, ossia quando la sostenibilità dell’investimento è garantita da prestazioni di sostegno fornite da un ente pubblico (p. es. un sussidio cantonale). Nell’ambito del processo di supervisione, rendicontazione e monitoraggio, la SCA informa la SECO dei casi in cui, per la concessione dei mutui, è stato utilizzato il criterio della sostenibilità degli oneri e non quello del valore reddituale.</p>
</div></article><article id="art_4"><a name="a4"></a><h6 class="heading " role="heading">
<span class="display-icon"></span><span class="external-link-icon"></span><a href="#art_4">Art. 4<span class="man-font-style-normal"></span> <span class="man-font-style-normal">Limitazione alle regioni turistiche e alle stazioni balneari</span></a>
</h6>
<div class="collapseable">
<p class="absatz man-space-before-4 ">La SCA continuerà a concedere finanziamenti unicamente alle regioni turistiche a carattere stagionale e l’ubicazione geografica delle strutture alberghiere resta un criterio centrale per l’accesso ai mutui. </p>
<p class="absatz man-space-before-4 ">Allo scopo di armonizzare la versione tedesca con quella francese e italiana, il termine «Fremdenverkehrsgebiet» è stato sostituito con «Tourismusgebiet».</p>
<p class="absatz man-space-before-4 ">Per regioni turistiche si intendono aree parziali orientate a una destinazione, generalmente costituite da più Comuni limitrofi. Le stazioni balneari sono luoghi dotati delle risorse e delle strutture necessarie a fornire cure balneari a scopo terapeutico e che godono di un adeguato posizionamento sul mercato. Di norma, le stazioni balneari corrispondono a singoli Comuni. </p>
<p class="absatz man-space-before-4 ">Nel quadro dell’elaborazione della revisione totale dell’ordinanza sulla promozione del settore alberghiero, le analisi di fondo hanno dimostrato che un perimetro di promozione tracciato in base a indicatori statistici per la stagionalità e l’intensità turistica coincide ampiamente con la zona d’impatto territoriale della NPR. Le aree soggette a promozione sono quindi state definite prendendo come riferimento questa zona d’impatto. Tale approccio si è dimostrato valido e deve essere mantenuto, visto che permette, tra le altre cose, di mantenere un efficace coordinamento tra la SCA e la NPR. Il Consiglio federale determina le regioni turistiche e le stazioni balneari dopo aver sentito i Cantoni.</p>
<p class="absatz man-space-before-4 ">In casi eccezionali, la SCA può concedere mutui ad aziende situate al di fuori delle regioni turistiche. L’autorizzazione eccezionale è sempre legata all’oggetto e all’azienda e non ha quindi un impatto esteso a tutta l’area. La SCA gestisce le eccezioni in modo molto restrittivo. Integra inoltre i criteri abituali con ulteriori riflessioni, che includono per esempio la considerazione degli obiettivi della politica del turismo della Confederazione. La SCA informa regolarmente la SECO sull’applicazione del regime di eccezione.</p>
</div></article><article id="art_5"><a name="a5"></a><h6 class="heading " role="heading">
<span class="display-icon"></span><span class="external-link-icon"></span><a href="#art_5">Art. 5<span class="man-font-style-normal"></span> <span class="man-font-style-normal">Condizioni</span></a>
</h6>
<div class="collapseable">
<p class="absatz man-space-before-4 ">Il capoverso 1 stabilisce i limiti relativi all’importo del mutuo. Questa limitazione rappresenta un ulteriore elemento di sussidiarietà delle attività di promozione della SCA (cfr. art. 3 cpv. 2). Il Consiglio federale specificherà per via di ordinanza l’intervallo (valori minimi e massimi) entro cui dovrà collocarsi l’importo assoluto del mutuo. Potrà anche definire delle eccezioni che consentano di discostarsi dai valori soglia fissati. È bene che questa competenza rimanga al Consiglio federale così da garantire una sufficiente flessibilità per reagire alle esigenze del settore, in costante mutamento.</p>
<p class="absatz man-space-before-4 ">Per quanto riguarda i tassi d’interesse sui mutui concessi, la SCA deve continuare a poterli fissare autonomamente. Non è ipotizzabile una procedura diversa, perché bisogna poter rispondere con prontezza a eventuali cambiamenti del mercato su questo fronte. La SCA non è orientata al profitto e, in quanto strumento di finanziamento, deve applicare tassi d’interesse più bassi, così da massimizzare l’impatto promozionale.</p>
<p class="absatz man-space-before-4 ">Il capoverso 2 stabilisce i criteri di riferimento per la definizione dei tassi d’interesse. Il punto di partenza è la situazione generale dei tassi (lett. a). Gli indicatori sono il rendimento dei prestiti della Confederazione e i tassi d’interesse standard di mercato delle banche. Dato che la Società opera con capitale di rischio, occorre applicare un supplemento per compensare il rischio rispetto a titoli privi di rischio quali le obbligazioni federali. Il rischio di credito (lett. b) dipende dalla classe di rischio del debitore, ossia dalla probabilità d’insolvenza. Il rischio di credito è ora ancorato a livello di legge, ma riflette la prassi consolidata della SCA. Sono inoltre previsti un supplemento per i costi d’esercizio e un margine basato sulle possibilità finanziarie della SCA (lett. c).</p>
<p class="absatz man-space-before-4 ">Il capoverso 3 prevede che la SCA possa, se del caso, partecipare al potenziale di redditività futuro in accordo con il debitore. Tali finanziamenti vengono offerti nell’ambito di finanziamenti mezzanini, i cui interessi sono vincolati interamente o parzialmente ai risultati conseguiti dall’azienda. Se concede mutui con partecipazione agli utili, la SCA può ridurre il tasso d’interesse.</p>
<p class="absatz man-space-before-4 ">Il capoverso 4 disciplina i parametri di riferimento relativi al periodo di ammortamento. I mutui sono concessi per una durata massima di 20 anni, sebbene in media il periodo di ammortamento di un mutuo della SCA sia di circa 13 anni. Tuttavia, in circostanze particolari, questa durata può essere estesa, per esempio nel caso delle sospensioni dell’obbligo di ammortamento di cui al capoverso 5, dell’attuazione del criterio del particolare merito (cfr. cpv. 6 lett. b) o per evitare perdite sul mutuo (art. 8). Oltre ai tassi d’interesse favorevoli, i lunghi periodi di ammortamento e la possibilità di sospendere l’obbligo di ammortamento sono altri elementi chiave delle attività di promozione della SCA in materia di finanziamento.</p>
<p class="absatz man-space-before-4 ">Il capoverso 5 stabilisce che la SCA può utilizzare le sospensioni dell’obbligo di ammortamento come strumento di finanziamento, per esempio per promuovere progetti d’investimento più ridotti e fornire all’azienda interessata ulteriori fondi liberi per gli investimenti, di cui dispone nel periodo in cui l’obbligo di ammortamento è sospeso. Inoltre, la SCA può concedere sospensioni dell’obbligo di ammortamento come misura flessibile per sostenere il settore alberghiero in caso di crisi (congiunturali) significative, come dopo il brusco apprezzamento del franco svizzero nel 2015 o durante la pandemia di COVID‑19. L’attivazione di questa misura di sostegno in situazioni di crisi sottostà all’approvazione del DEFR, in modo da garantirne il coordinamento con qualsiasi altra misura di sostegno federale. La SCA può inoltre concedere sospensioni dell’obbligo di ammortamento nell’ambito del particolare merito per la promozione (cfr. cpv. 6) o per evitare perdite sul mutuo (cfr. art. 8).</p>
<p class="absatz man-space-before-4 ">Il capoverso 6 è nuovo. Per stabilire il focus della sua attività di promozione, la SCA deve essere in grado d’inserire incentivi finanziari all’interno delle sue condizioni di mutuo. A tal fine, sta già attuando il criterio del particolare merito. Nel concreto, la SCA concede condizioni più favorevoli se un progetto o suoi elementi sono particolarmente meritevoli di promozione. I progetti particolarmente meritevoli hanno un effetto interaziendale positivo o un impatto positivo sul cambiamento strutturale: rafforzano infatti la competitività delle destinazioni (p. es. insediamento di imprese leader nelle regioni periferiche, prolungamento della stagione), migliorano la competitività del settore alberghiero (p. es. eccezionale capacità innovativa, start‑up, norme in materia di successione), contribuiscono a rafforzare la sostenibilità sociale (p. es. sviluppo dell’economia di prossimità attraverso la collaborazione con i produttori locali di altri settori – come l’agricoltura –, investimenti nell’accessibilità e in alloggi per il personale e maggiore attrattiva dei posti di lavoro) e migliorano la sostenibilità ecologica (p. es. promozione dell’economia circolare, promozione della biodiversità mediante l’inverdimento di tetti e facciate e la progettazione dell’ambiente circostante prossima allo stato naturale, rispetto dell’integrazione del paesaggio, tutela delle qualità paesaggistiche e architettoniche). I criteri relativi a un particolare merito per la promozione derivano dalle strategie della Confederazione rilevanti in materia. </p>
<p class="absatz man-space-before-4 ">Le possibili condizioni preferenziali includono riduzioni del tasso d’interesse, un prolungamento della durata del mutuo o la sospensione dell’obbligo di ammortizzare il debito per i primi anni successivi all’ottenimento del mutuo (p. es. nei primi 3–5 anni). </p>
<p class="absatz man-space-before-4 ">La SCA deve mantenere il proprio margine di apprezzamento nell’applicare il criterio del particolare merito. Ciò significa che continuerà a decidere autonomamente quali criteri specifici devono essere soddisfatti, in che modo deve essere onorato il contributo dei singoli mutui allo sviluppo sostenibile e alla competitività attraverso condizioni preferenziali e come finanziarlo. Per garantire la parità di trattamento, la SCA pubblicherà i criteri e le eventuali condizioni preferenziali. Nell’ambito della vigilanza del DEFR sulla SCA saranno precisate le modalità per concretizzare il criterio del particolare merito sarà anche concordato un valore indicativo per il volume massimo di mutui con particolare merito per la promozione (p. es. 20 %). Tali mutui saranno pertanto un’eccezione e non la regola.</p>
<p class="absatz man-space-before-4 ">Anche il capoverso 7 è nuovo e integra il capoverso 6. L’accumulo di prestazioni per spese identiche non è auspicabile. L’articolo 12 della legge del 5 ottobre 1990<sup><a href="#fn-d7e837" id="fnbck-d7e837">36</a></sup> sui sussidi (LSu) vieta quindi in generale le cosiddette prestazioni multiple. Nel caso dei mutui standard della SCA che non godono di condizioni preferenziali in assenza di un particolare merito per la promozione, la questione dell’ammissibilità di prestazioni multiple non si pone, poiché la SCA fornisce finanziamenti a titolo complementare. I suoi mutui sono al massimo un’integrazione agli strumenti di finanziamento in altri settori politici (p. es. l’attuale programma Edifici della Confederazione e dei Cantoni o il rimborso della tassa sul CO<sub>2</sub> con impegno di riduzione ai sensi dell’articolo 31 della legge del 23 dicembre 2011<sup><a href="#fn-d7e850" id="fnbck-d7e850">37</a></sup> sul CO<sub>2</sub>) e restano quindi nettamente separati da questi ultimi. Per i casi in cui uno stesso progetto potrebbe beneficiare, per lo stesso motivo, sia di mutui concessi dalla SCA sia di strumenti di promozione federali, sono state prese precauzioni che evitano l’insorgere di prestazioni multiple. L’interazione tra la SCA e la NPR è per esempio spiegata esplicitamente in un documento informativo.</p>
<p class="absatz man-space-before-4 ">Nel contesto del criterio del particolare merito, alcune prestazioni multiple possono essere auspicabili dal punto di vista della politica del turismo. È per esempio il caso di progetti in cui viene adottato un approccio olistico allo sviluppo sostenibile o in cui si tiene conto dell’intera catena del valore del turismo, inclusi gli effetti indiretti e indotti. Le prestazioni multiple in questo caso sono rappresentate dalle ulteriori condizioni di mutuo favorevoli applicate al finanziamento complementare della SCA, come tassi d’interessi vantaggiosi. Poiché il finanziamento complementare di per sé non costituisce una prestazione multipla, queste potenziali prestazioni sono da considerarsi trascurabili. In tali casi, il capoverso 6 consente dunque prestazioni multiple nell’ambito del criterio del particolare merito, introducendo così una deroga alla legge sui sussidi (art. 2 cpv. 2 LSu).</p>
<div class="footnotes">
<p id="fn-d7e837"><sup><a href="#fnbck-d7e837">36</a></sup><sup></sup> <a href="https://fedlex.data.admin.ch/eli/cc/1991/857_857_857" target="_blank">RS <b>616.1</b></a></p>
<p id="fn-d7e850"><sup><a href="#fnbck-d7e850">37</a></sup><sup></sup>  <a href="https://fedlex.data.admin.ch/eli/cc/2012/855" target="_blank">RS <b>641.71</b></a></p>
</div>
</div></article><article id="art_6"><a name="a6"></a><h6 class="heading " role="heading">
<span class="display-icon"></span><span class="external-link-icon"></span><a href="#art_6">Art. 6<span class="man-font-style-normal"></span> <span class="man-font-style-normal">Concessione</span></a>
</h6>
<div class="collapseable">
<p class="absatz man-space-before-4 ">L’articolo 6 è nuovo.</p>
<p class="absatz man-space-before-4 ">Il capoverso 1 è ripreso dall’ordinanza sulla promozione del settore alberghiero. Dato il volume limitato di fondi disponibili, si tratta di un principio centrale che necessita di essere sancito a livello di legge.</p>
<p class="absatz man-space-before-4 ">Il capoverso 2 specifica che la decisione della SCA in merito all’accoglimento di una domanda di mutuo assume la forma di una decisione e può quindi essere impugnata dinanzi al Tribunale amministrativo federale in quanto, conformemente all’articolo 33 lettera h della legge del 17 giugno 2005<sup><a href="#fn-d7e879" id="fnbck-d7e879">38</a></sup> sul Tribunale amministrativo federale (LTAF), la SCA rappresenta un’autorità inferiore. Ciò garantisce la protezione legale. La decisione di accettare o rifiutare una domanda di mutuo deve basarsi sullo scopo dell’investimento (art. 2 cpv. 1) e sul rispetto delle condizioni stabilite (art. 4).</p>
<p class="absatz man-space-before-4 ">Il capoverso 3 stabilisce che le condizioni per la concessione di un mutuo non sono oggetto di una decisione, ma sono concordate tra la SCA e l’azienda in contratti di diritto pubblico. Conformemente all’articolo 35 LTAF, il Tribunale amministrativo federale giudica le controversie derivanti da contratti. Le condizioni concordate nei contratti di diritto pubblico comprendono, in particolare, l’importo effettivo del mutuo, i tassi d’interesse, l’ammortamento e le garanzie.</p>
<div class="footnotes"><p id="fn-d7e879"><sup><a href="#fnbck-d7e879">38</a></sup><sup></sup> <a href="https://fedlex.data.admin.ch/eli/cc/2006/352" target="_blank">RS <b>173.32</b></a></p></div>
</div></article><article id="art_7"><a name="a7"></a><h6 class="heading " role="heading">
<span class="display-icon"></span><span class="external-link-icon"></span><a href="#art_7">Art. 7<span class="man-font-style-normal"></span> <span class="man-font-style-normal">Obbligo d’informazione e di diligenza</span></a>
</h6>
<div class="collapseable"><p class="absatz man-space-before-4 ">Sotto il profilo materiale, l’articolo 7 D-LPSA corrisponde all’articolo 9 della legge federale sulla promozione del settore alberghiero, ma è stato aggiornato per migliorarne la chiarezza linguistica e renderlo più moderno. La SCA aveva già la facoltà di effettuare controlli e consultare i libri contabili, operazioni queste fondamentali considerati i rischi più elevati associati ai mutui che concede. La novità di questa disposizione consiste nel fatto che il mutuatario sarà ora tenuto a fornirle informazioni specifiche. Questo obbligo d’informazione, retto dall’articolo 15<i>c</i> LSu, si estende all’intera durata del mutuo. In particolare, la SCA dovrà ricevere tutte le informazioni necessarie per determinare il valore delle garanzie e la situazione reddituale dell’azienda alberghiera, ma anche le informazioni concernenti il mutuatario stesso. A tale scopo possono essere effettuate anche ispezioni in loco. Se il mutuatario non adempie gli obblighi d’informazione e di diligenza, la SCA potrà risolvere il mutuo e dichiarare l’intero importo esigibile senza preavviso. L’obbligo d’informazione e i motivi di risoluzione sono disciplinati nei contratti di mutuo.</p></div></article><article id="art_8"><a name="a8"></a><h6 class="heading " role="heading">
<span class="display-icon"></span><span class="external-link-icon"></span><a href="#art_8">Art. 8<span class="man-font-style-normal"></span> <span class="man-font-style-normal">Misure per evitare perdite sui mutui</span></a>
</h6>
<div class="collapseable">
<p class="absatz man-space-before-4 ">L’articolo 8, ripreso dall’ordinanza sulla promozione del settore alberghiero, conferisce alla SCA la flessibilità necessaria nei rapporti con aziende che versano in difficoltà. Le misure per evitare le perdite sui mutui includono sospensioni dell’obbligo di ammortamento, agevolazioni sui tassi d’interesse, piani di risanamento o di conversione del debito e rinunce parziali. Queste misure sono possibili solo se esiste la prospettiva che l’impegno della SCA possa essere salvato in tutto o in parte, se il (nuovo) proprietario è sufficientemente solvibile e se si può ipotizzare un risanamento all’insegna della sostenibilità. Inoltre, tali misure possono essere attuate solo se affiancate da interventi analoghi da parte di finanziatori privati.</p>
<p class="absatz man-space-before-4 ">La SCA può anche concedere sospensioni dell’obbligo di ammortamento per colmare temporanee carenze di liquidità causate da fluttuazioni stagionali o da forza maggiore, come le catastrofi naturali, la chiusura di una strada di accesso alla destinazione, cancellazioni significative, ecc.</p>
<p class="absatz man-space-before-4 ">La SCA può infine affiancare le aziende in difficoltà con servizi di consulenza propri, intermediazione di esperti e assistenza in sede di conversione dei debiti, adeguando i propri onorari alle prestazioni di assistenza fornite. Le misure di cui all’articolo 8 possono essere attuate solo rispettando l’autonomia finanziaria richiesta alla SCA ed evitando di mantenere in essere strutture obsolete.</p>
</div></article><section id="lvl_5/sec_3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/sec_3">Sezione 3:  Prestazioni commerciali</a>
</h2>
<div class="collapseable"></div></section><article id="art_9"><a name="a9"></a><h6 class="heading " role="heading">
<span class="display-icon"></span><span class="external-link-icon"></span><a href="#art_9">Art. 9</a>
</h6>
<div class="collapseable">
<p class="absatz man-space-before-4 ">La facoltà della SCA di fornire prestazioni commerciali, in particolare servizi di consulenza, viene mantenuta ed è disciplinata ora in una sezione a sé stante.</p>
<p class="absatz man-space-before-4 ">Il capoverso 2 esplicita che la consulenza può riguardare ambiti quali investimenti, finanziamenti e le relative questioni strategiche concernenti il settore alberghiero. La SCA offre già oggi una consulenza di questo tipo ad attori privati e corporazioni pubbliche. Le attività di consulenza della SCA sono limitate alle questioni direttamente connesse al settore alberghiero e includono, oltre agli aspetti finanziari, anche quelli strategici. In particolare, i servizi di consulenza della SCA consistono in valutazioni, studi di fattibilità, validazioni di progetti e business plan, programmi d’impulso e perizie, per esempio nell’ambito della LAFE e della LASec.</p>
<p class="absatz man-space-before-4 ">Il capoverso 3 specifica che i servizi di consulenza della SCA devono essere forniti sulla base del principio di copertura dei costi. Questa disposizione, ripresa dall’ordinanza sulla promozione del settore alberghiero, garantisce che la SCA non operi una distorsione della concorrenza nel mercato della consulenza. La presenza di un conto settoriale garantisce l’esclusione di finanziamenti trasversali. Tuttavia, le prestazioni commerciali della SCA rappresentano solo una piccola parte delle sue attività e della sua cifra d’affari. </p>
</div></article><section id="lvl_5/sec_4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/sec_4">Sezione 4:  Organizzazione e personale</a>
</h2>
<div class="collapseable"><p class="absatz man-space-before-4 ">Il D-LPSA è il nuovo atto normativo specifico della SCA, che regola tutte le disposizioni essenziali relative all’organizzazione della Società. Il presente disegno è quindi conforme ai principi di governance della Confederazione e segue, per analogia, la legge modello concernente istituti che forniscono prestazioni a carattere monopolistico. La sezione 4 del D‑LPSA riporta pertanto le principali disposizioni in materia di organizzazione contenute nell’ordinanza sulla promozione del settore alberghiero e nello statuto della SCA. Ciò permette, tra le altre cose, di ridurre il numero di atti normativi relativi alla SCA e di semplificarne quindi la base giuridica. </p></div></section><article id="art_10"><a name="a10"></a><h6 class="heading " role="heading">
<span class="display-icon"></span><span class="external-link-icon"></span><a href="#art_10">Art. 10<span class="man-font-style-normal"></span> <span class="man-font-style-normal">Forma giuridica</span></a>
</h6>
<div class="collapseable">
<p class="absatz man-space-before-4 ">La SCA viene ora designata come corporazione di diritto pubblico. La precedente denominazione, «cooperativa di diritto pubblico», risultava fuorviante, in quanto la Società ha poco in comune con una cooperativa di diritto privato, compreso il fatto che non dispone del diritto al voto per ogni membro tipico delle cooperative. Il termine «corporazione di diritto pubblico» è più appropriato per indicare le società organizzate su base associativa, fondate sul diritto pubblico e incaricate di funzioni pubbliche in quanto organi amministrativi dotati di autorità sovrana. Nella SCA si ritrovano queste caratteristiche. Il cambiamento di denominazione non comporta conseguenze materiali sui membri della SCA, sui mutui concessi o sulla Società stessa, che rimane un soggetto dotato di personalità giuridica propria.</p>
<p class="absatz man-space-before-4 ">La struttura giuridica di diritto pubblico della SCA tiene adeguatamente conto del fatto che si tratta di un’unità amministrativa decentrata e del notevole impegno finanziario della Confederazione. Al contempo, i partner privati sono coinvolti in modo significativo, poiché la responsabilità della gestione spetta agli organi della SCA. Questo modello consente alla Confederazione di esercitare un’influenza adeguata e, allo stesso tempo, lascia agli attori privati un margine di manovra sufficiente per uno sviluppo dinamico.</p>
<p class="absatz man-space-before-4 ">Per motivi legati alle origini storiche della SCA, la sua forma giuridica si discosta dal modello ideale definito secondo i principi di governance della Confederazione, in quanto non si tratta né di un istituto federale né di una società anonima di diritto privato; la vigilanza e la gestione sono tuttavia conformi a tali principi. Inoltre, questo tipo di organizzazione si è dimostrato valido ed è quindi ampiamente accettato dai partner privati. Grazie alla sua organizzazione in forma associativa, la SCA è riuscita a creare relazioni di fiducia istituzionalizzate con gli operatori del mercato, in particolare con le banche e nel settore alberghiero. Queste strutture di fiducia e l’accettazione della SCA sul mercato devono essere mantenute, altrimenti l’efficacia dell’azione promozionale della SCA potrebbe essere inutilmente compromessa. Il cambiamento di denominazione non altera né l’organizzazione né la struttura associativa.</p>
<p class="absatz man-space-before-4 ">L’organizzazione e gli organi della SCA sono definiti nei successivi articoli del D‑LPSA e specificati nello statuto. Per questo motivo, non si fa più riferimento al diritto privato, come avveniva invece nella legge federale sulla promozione del settore alberghiero.</p>
<p class="absatz man-space-before-4 ">Nella legge in vigore la sede legale della SCA è indicata nell’articolo relativo allo scopo e fissata a Zurigo. Questa indicazione rimanda alla fondazione della SCA nel 1967, quando furono fuse due società, una con sede a Zurigo, l’altra a Berna. Nel disegno, l’ubicazione esatta della sede non è più specificata. Si stabilisce esclusivamente che deve trovarsi in Svizzera. La sede legale figurerà nello statuto della SCA.</p>
<p class="absatz man-space-before-4 ">Con il cambiamento di denominazione della SCA sono stati adattati anche diversi termini che rimandavano alle cooperative di diritto privato: «assemblea generale» è per esempio stato sostituito da «assemblea dei membri» e «amministrazione» da «consiglio d’amministrazione».</p>
<p class="absatz man-space-before-4 ">Il capoverso 2 stabilisce che il capitale sociale della SCA deriva dall’acquisizione di quote da parte dei membri. Non ha una dimensione fissa. Dalla fondazione della SCA nel 1967 è più che raddoppiato grazie all’ingresso di nuovi membri. I requisiti relativi al capitale sociale sono stati resi più flessibili rispetto a quelli attuali; non viene infatti più specificata la quota proveniente da fondi federali. La Confederazione detiene una partecipazione di minoranza e, per il momento, non intende acquisire una partecipazione di maggioranza. Per garantire alla Confederazione un sufficiente margine di manovra in caso di risanamento della SCA, il principio della partecipazione di minoranza contenuto nella legge federale sulla promozione del settore alberghiero non figura più nel D‑LPSA. Il valore nominale di una quota del capitale sociale sarà stabilito nello statuto.</p>
</div></article><article id="art_11"><a name="a11"></a><h6 class="heading " role="heading">
<span class="display-icon"></span><span class="external-link-icon"></span><a href="#art_11">Art. 11<span class="man-font-style-normal"></span> <span class="man-font-style-normal">Membri</span></a>
</h6>
<div class="collapseable">
<p class="absatz man-space-before-4 ">L’articolo 11 disciplina la struttura associativa della SCA, trasferendo nel D-LPSA disposizioni sinora contenute nello statuto della SCA. Possono aderire alla SCA le persone fisiche con domicilio in Svizzera, nonché le persone giuridiche e gli enti di diritto pubblico con sede in Svizzera (cpv. 1). La Confederazione è membro della SCA (cpv. 2) e detiene pertanto quote del capitale sociale (v. commento all’art. 10 cpv. 2). L’adesione avviene attraverso l’acquisizione di quote del capitale sociale (cpv. 4) previa autorizzazione del consiglio d’amministrazione della SCA (cfr. art. 18 lett. k). In presenza di validi motivi, l’ammissione può essere rifiutata conformemente al capoverso 6 lettera c. Poiché il numero dei membri non è limitato (cpv. 3), il capitale sociale della SCA può essere continuamente ampliato. La SCA tiene un registro dei membri (cpv. 5), dove sono iscritte le rispettive quote di capitale sociale.</p>
<p class="absatz man-space-before-4 ">Il capoverso 6 descrive i casi in cui la qualità di membro si estingue. L’esclusione di un membro (lett. c) è possibile solo se sussistono validi motivi, vale a dire se questi agisce contro gli interessi della SCA o la danneggia.</p>
<p class="absatz man-space-before-4 ">Il capoverso 7 specifica l’importo del rimborso delle quote ai membri uscenti. L’importo da rimborsare è calcolato in relazione al patrimonio netto iscritto nel bilancio al momento dell’estinzione della qualità di membro e non può superare il valore nominale delle quote. Eventuali crediti della Società nei confronti dei membri uscenti possono essere dedotti dalle quote di partecipazione da rimborsare. Le quote di partecipazione vengono rimborsate soltanto nel momento in cui il membro uscente o escluso ha adempiuto tutti i suoi impegni nei confronti della Società.</p>
</div></article><article id="art_12"><a name="a12"></a><h6 class="heading " role="heading">
<span class="display-icon"></span><span class="external-link-icon"></span><a href="#art_12">Art. 12<span class="man-font-style-normal"></span> <span class="man-font-style-normal">Distribuzione degli utili</span></a>
</h6>
<div class="collapseable">
<p class="absatz man-space-before-4 ">Il diritto dei membri della SCA di partecipare all’utile di bilancio è ripreso dalla legge federale sulla promozione del settore alberghiero e specificato nel D‑LPSA. Se intende effettuare una distribuzione degli utili, il consiglio d’amministrazione deve chiedere l’approvazione del Consiglio federale prima di sottoporla alla decisione dell’assemblea dei membri. Questo garantisce l’orientamento politico delle attività di promozione della SCA. L’importo dell’eventuale distribuzione degli utili dipende dalla situazione finanziaria e dalla capacità di rischio della SCA, e cioè in particolare dalle liquidità e dalle riserve.</p>
<p class="absatz man-space-before-4 ">Per gli attori privati, il fatto che la SCA possa redistribuire gli utili contribuisce in modo significativo all’attrattiva di un partenariato pubblico-privato. Tuttavia, una ripartizione in base alle quote di capitale sociale non tiene in debito conto il notevole impegno finanziario della Confederazione. Per questo motivo, nel caso di un’eventuale distribuzione degli utili, anche il mutuo della Confederazione dovrà essere preso in considerazione ed equiparato al capitale sociale. </p>
</div></article><article id="art_13"><a name="a13"></a><h6 class="heading " role="heading">
<span class="display-icon"></span><span class="external-link-icon"></span><a href="#art_13">Art. 13<span class="man-font-style-normal"></span> <span class="man-font-style-normal">Responsabilità per gli impegni</span></a>
</h6>
<div class="collapseable"><p class="absatz man-space-before-4 ">La disposizione relativa alla responsabilità è ripresa dallo statuto della SCA. I membri non sono tenuti a effettuare versamenti supplementari.</p></div></article><article id="art_14"><a name="a14"></a><h6 class="heading " role="heading">
<span class="display-icon"></span><span class="external-link-icon"></span><a href="#art_14">Art. 14<span class="man-font-style-normal"></span> <span class="man-font-style-normal">Organi</span></a>
</h6>
<div class="collapseable"><p class="absatz man-space-before-4 ">La definizione degli organi è ripresa dall’ordinanza sulla promozione del settore economico.</p></div></article><article id="art_15_16"><a name="a15"></a><h6 class="heading " role="heading">
<span class="display-icon"></span><span class="external-link-icon"></span><a href="#art_15_16">Art. 15 e 16</a>
</h6>
<div class="collapseable">
<p class="absatz man-space-before-4 ">Le principali disposizioni che riguardano l’assemblea dei membri sono riprese dall’ordinanza sulla promozione del settore alberghiero e dallo statuto della SCA. </p>
<p class="absatz man-space-before-4 ">L’assemblea dei membri nomina una parte dei membri del consiglio d’amministrazione. Il presidente e la metà degli altri membri sono nominati dal Consiglio federale (cfr. art. 17). La suddivisione delle responsabilità relative alla nomina tiene conto dell’aspetto dei partenariati pubblico-privati.</p>
<p class="absatz man-space-before-4 ">La remunerazione dei membri del consiglio d’amministrazione deve essere approvata dall’assemblea dei membri. In questo caso si applicano per analogia le disposizioni di cui all’articolo 6<i>a</i> capoversi 1–5 della legge del 24 marzo 2000<sup><a href="#fn-d7e1015" id="fnbck-d7e1015">39</a></sup> sul personale federale.</p>
<p class="absatz man-space-before-4 ">L’assemblea dei membri delibera sull’impiego del risultato annuale, in particolare sulla quota da destinare alle riserve; per quanto riguarda l’ammontare e la costituzione delle riserve, la SCA si ispira alle disposizioni cui sottostanno le società di diritto privato. L’eventuale distribuzione degli utili può essere proposta all’assemblea dei membri solo previa approvazione del Consiglio federale (cfr. art. 12).</p>
<p class="absatz man-space-before-4 ">La disposizione relativa al diritto di contestare le deliberazioni dell’assemblea dei membri si rifà per analogia all’articolo 706 capoverso 1 CO e alle regole cui sottostanno le società anonime.</p>
<div class="footnotes"><p id="fn-d7e1015"><sup><a href="#fnbck-d7e1015">39</a></sup><sup></sup>  <a href="https://fedlex.data.admin.ch/eli/cc/2001/123" target="_blank">RS <b>172.220.1</b></a></p></div>
</div></article><article id="art_17_18"><a name="a17"></a><h6 class="heading " role="heading">
<span class="display-icon"></span><span class="external-link-icon"></span><a href="#art_17_18">Art. 17 e 18</a>
</h6>
<div class="collapseable">
<p class="absatz man-space-before-4 ">Le disposizioni relative al consiglio d’amministrazione e ai suoi compiti sono riprese dall’ordinanza sulla promozione del settore alberghiero.</p>
<p class="absatz man-space-before-4 ">La SCA è un’organizzazione piccola ed efficiente. Il suo complesso campo d’attività richiede un consiglio d’amministrazione competente e fortemente coinvolto nelle attività quotidiane. Affinché vi siano rappresentate le competenze necessarie, il consiglio d’amministrazione della SCA è composto da un presidente e da altri otto membri. Il numero esatto è stabilito dal Consiglio federale nell’ordinanza (cpv. 2). Il totale dei membri (presidente incluso) deve corrispondere a un numero dispari.</p>
<p class="absatz man-space-before-4 ">La Confederazione è il principale finanziatore della SCA. Il Consiglio federale è quindi autorizzato a nominare, oltre al presidente, la metà dei membri del consiglio d’amministrazione.</p>
<p class="absatz man-space-before-4 ">La limitazione della durata del mandato e delle possibilità di un suo rinnovo rispecchia i principi di governance della Confederazione.</p>
<p class="absatz man-space-before-4 ">I conflitti d’interesse rappresentano un potenziale rischio per la Società. Ogni membro del consiglio d’amministrazione deve pertanto regolare la propria situazione personale e professionale in modo da evitare ogni eventuale conflitto d’interesse nei confronti della SCA. I membri del consiglio d’amministrazione sono tenuti a rendere note le loro relazioni d’interesse all’organo di nomina, ossia il Consiglio federale o l’assemblea dei membri. Le modifiche delle relazioni d’interesse durante il periodo di adesione devono essere comunicate al presidente a cadenza regolare. Il presidente, a sua volta, comunica eventuali cambiamenti delle sue relazioni d’interesse al vicepresidente. Le relazioni d’interesse dei membri del consiglio d’amministrazione sono riportate nel rapporto di gestione.</p>
</div></article><article id="art_19"><a name="a19"></a><h6 class="heading " role="heading">
<span class="display-icon"></span><span class="external-link-icon"></span><a href="#art_19">Art. 19<span class="man-font-style-normal"></span> <span class="man-font-style-normal">Organo di revisione</span></a>
</h6>
<div class="collapseable">
<p class="absatz man-space-before-4 ">Il capoverso 1 chiarisce che all’organo di revisione si applicano per analogia tutte le disposizioni del diritto della società anonima. Questo permette di recepire automaticamente l’evoluzione del diritto privato.</p>
<p class="absatz man-space-before-4 ">Secondo il capoverso 3, in analogia all’articolo 697<i>a</i> capoverso 1 CO, il DEFR può disporre una verifica speciale determinandone il contenuto e l’entità. La SCA è tenuta a collaborare pienamente. I costi di questa misura di vigilanza sono a carico della SCA, in analogia all’articolo 697<i>h</i><sup>bis</sup> capoverso 1 CO, secondo cui la Società sostiene i costi se l’assemblea dei membri ha approvato la verifica speciale.</p>
</div></article><article id="art_20"><a name="a20"></a><h6 class="heading " role="heading">
<span class="display-icon"></span><span class="external-link-icon"></span><a href="#art_20">Art. 20<span class="man-font-style-normal"></span> <span class="man-font-style-normal">Presentazione dei conti</span></a>
</h6>
<div class="collapseable"><p class="absatz man-space-before-4 ">Le disposizioni in materia di presentazione dei conti sono riprese dall’ordinanza sulla promozione del settore alberghiero e integrate in modo da corrispondere per analogia alla legge modello concernente istituti che forniscono prestazioni a carattere monopolistico. </p></div></article><article id="art_21"><a name="a21"></a><h6 class="heading " role="heading">
<span class="display-icon"></span><span class="external-link-icon"></span><a href="#art_21">Art. 21<span class="man-font-style-normal"></span> <span class="man-font-style-normal">Responsabilità per l’amministrazione, la gestione e la revisione</span></a>
</h6>
<div class="collapseable"><p class="absatz man-space-before-4 ">Il rispetto degli obblighi di diligenza viene menzionato, ma non chiarito, all’articolo 14 della legge federale sulla promozione del settore alberghiero. Nel D‑LPSA le responsabilità sono ora chiaramente definite in un articolo a sé stante (art. 21).</p></div></article><article id="art_22"><a name="a22"></a><h6 class="heading " role="heading">
<span class="display-icon"></span><span class="external-link-icon"></span><a href="#art_22">Art. 22<span class="man-font-style-normal"></span> <span class="man-font-style-normal">Personale</span></a>
</h6>
<div class="collapseable">
<p class="absatz man-space-before-4 ">Il personale della SCA è assunto secondo le disposizioni del CO. Questo vale anche per i quadri di grado più elevato e il personale retribuito con importi analoghi.</p>
<p class="absatz man-space-before-4 ">Il capoverso 2 specifica che, per quanto riguarda la retribuzione dei quadri di grado più elevato, del personale retribuito con importi analoghi e dei membri del consiglio d’amministrazione devono essere prese in considerazione le disposizioni di cui all’articolo 6<i>a</i> capoversi 1–5 LPers.</p>
</div></article><section id="lvl_5/sec_5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/sec_5">Sezione 5:  Finanziamento</a>
</h2>
<div class="collapseable"></div></section><article id="art_23"><a name="a23"></a><h6 class="heading " role="heading">
<span class="display-icon"></span><span class="external-link-icon"></span><a href="#art_23">Art. 23<span class="man-font-style-normal"></span> <span class="man-font-style-normal">Finanziamento</span></a>
</h6>
<div class="collapseable">
<p class="absatz man-space-before-4 ">L’articolo sul finanziamento è stato riformulato per aumentare la trasparenza in merito ai finanziamenti e al sostegno da parte della Confederazione.</p>
<p class="absatz man-space-before-4 ">Il capoverso 1 tratta nello specifico il finanziamento del compito che la legge attribuisce alla SCA. La SCA finanzia il suo compito legale relativo alla concessione di mutui mediante le entrate derivanti dalle attività legate ai mutui e dagli investimenti finanziari. Le entrate dalla concessione di mutui derivano dalla differenza d’interesse (interessi del mutuo meno costi di rifinanziamento) e dalle commissioni sui mutui. Gli investimenti in liquidità possono procurare alla SCA dei ricavi da investimenti finanziari (cfr. cpv. 3). Le prestazioni commerciali della SCA, e quindi la sua attività di consulenza, non sono annoverate tra le fonti di finanziamento, poiché non sono menzionate all’articolo 2 e sono svolte a esclusiva copertura dei costi in questo settore.</p>
<p class="absatz man-space-before-4 ">In linea di principio, la SCA è tenuta a sostenere direttamente tutti i costi d’esercizio e a costituire i necessari accantonamenti nell’ottica di eventuali perdite. Questo principio dell’autonomia finanziaria è ben ancorato nel D‑LPSA pur non essendovi esplicitamente menzionato. Per esempio, la SCA può concedere mutui solo ad aziende solvibili e meritevoli di credito, e applica criteri rigorosi in fase di valutazione delle possibilità di finanziamento. Nel definire le condizioni d’interesse, tiene inoltre conto dei costi di rischio sui mutui che concede. A tal fine dispone di un’efficace gestione del rischio, basata su un adeguato sistema di rating e su un rodato sistema di rettifiche di valore e di accantonamenti.</p>
<p class="absatz man-space-before-4 ">Per la concessione di mutui tramite la SCA, la Confederazione può fornire alla Società mutui senza interessi (cpv. 2). Attualmente, la SCA beneficia di un mutuo pari a 236 milioni di franchi. La rinuncia della Confederazione agli interessi consente alla SCA di coprire l’onere finanziario relativo al compito assegnatole. Solo così la SCA può mettere a disposizione del settore alberghiero mutui a tassi d’interesse favorevoli, che consentono di assumere un rischio maggiore senza compromettere la sostenibilità finanziaria della Società nel lungo periodo. Rinunciando agli interessi, la Confederazione genera anche un effetto di promozione e contribuisce direttamente a ridurre gli interessi sui mutui della SCA nel settore alberghiero.</p>
<p class="absatz man-space-before-4 ">Il capoverso 3 dispone che la SCA investe il capitale non necessario per il fabbisogno finanziario e per il compito previsto all’articolo 2 D‑LPSA. La strategia d’investimento della SCA deve essere conservativa e orientata a preservare il valore. Questo permette di garantire che i fondi provenienti dal mutuo federale non vengano investiti a scopi speculativi e rimangano disponibili per l’attività di promozione.</p>
<p class="absatz man-space-before-4 ">Il capoverso 4 stabilisce che la Confederazione può sostenere la SCA con misure aggiuntive nel caso in cui si rendesse necessario un risanamento del bilancio della Società. In quanto corporazione di diritto pubblico, la SCA non è soggetta a fallimento. Il sostegno federale serve a garantire che la SCA continui ad adempiere il mandato di promozione conferitole dalla legge. Ciò dovrebbe anche consentire alla SCA di perseguire una politica di mutui anticiclica. Dato il suo mandato legale, la SCA e il suo portafoglio di mutui sono esposti a un cumulo dei rischi: la Società concede infatti crediti postergati a un unico settore e prevalentemente in regioni strutturalmente deboli. Di conseguenza, la SCA potrebbe non essere in grado di sostenere da sola le conseguenze di una grave crisi in questo settore.</p>
<p class="absatz man-space-before-4 ">Il sostegno della Confederazione ha carattere sussidiario. La Confederazione non è tenuta a organizzare le misure di sostegno in modo tale da preservare da qualsiasi danno gli altri membri della SCA o terzi. Può definire l’entità del suo sostegno in base alla partecipazione al risanamento da parte degli altri membri e di eventuali terzi. Tuttavia, i membri della SCA non sono obbligati a effettuare versamenti supplementari (cfr. art. 13). Data l’attuale struttura del capitale della SCA – con l’importante mutuo federale e il mandato legale di promozione della SCA – la Confederazione deve essere in grado di assumere un ruolo centrale in caso di risanamento della SCA.</p>
<p class="absatz man-space-before-4 ">Le lettere a–c del capoverso 4 elencano le possibili misure di sostegno che la Confederazione può adottare in aggiunta alla concessione di mutui e all’acquisto di quote di capitale sociale (cfr. cpv. 2). Queste misure possono anche essere combinate. Per rafforzare il capitale proprio della SCA, la Confederazione può quindi acquistare quote di capitale sociale (cpv. 2) o convertire il suo mutuo in quote di capitale sociale (cpv. 4 lett. b), ma può anche rinunciare a farsi rimborsare le proprie quote (cpv. 4 lett. a). Nel quadro dell’assemblea dei membri, può inoltre approvare un adeguamento del valore nominale delle quote di capitale sociale.</p>
<p class="absatz man-space-before-4 ">La concessione di nuovi mutui (cpv. 2) da parte della Confederazione è peraltro un mezzo per procurare liquidità ed evitare che la SCA diventi insolvente. Questa misura potrebbe diventare necessaria soprattutto se la Confederazione ha dapprima rinunciato a farsi rimborsare (cfr. cpv. 4 lett. c) e il mutuo federale deve essere nuovamente aumentato per mantenere o incrementare il livello di attività di promozione. Se necessario, la rinuncia al rimborso dei mutui può anche essere garantita ex-ante, in analogia a una postergazione del credito.</p>
<p class="absatz man-space-before-4 ">Nella legge federale sulla promozione del settore alberghiero, l’assunzione delle perdite da parte della Confederazione è ancora soggetta alla condizione che la SCA abbia adempiuto i suoi obblighi di diligenza. L’adempimento di tali obblighi è una questione che riguarda la responsabilità degli organi della SCA e si basa sui consueti criteri in materia (cfr. art. 21). L’ulteriore promozione degli investimenti nel settore alberghiero ai sensi del D‑LPSA deve però essere garantita indipendentemente dal rispetto degli obblighi di diligenza. La possibilità di assunzione delle perdite da parte della Confederazione è quindi svincolata dal rispetto degli obblighi di diligenza da parte della SCA.</p>
<p class="absatz man-space-before-4 ">Il capoverso 6 introduce una nuova disposizione nella legge. Le condizioni di mutuo sono stabilite in contratti di diritto pubblico stipulati tra il DEFR e la SCA. Al loro interno si ritrovano in particolare le principali condizioni applicabili ai mutui, quali l’importo, l’ammortamento e la durata. Le condizioni dei mutui attualmente in corso non sono stabilite in contratti scritti separati, ma sono descritte nella legge federale sulla promozione del settore alberghiero e nei relativi commenti. Di conseguenza, i mutui finora concessi non fruttano interessi e non sono limitati nel tempo. La Confederazione rinuncia inoltre ad ammortamenti regolari. In conformità con le disposizioni transitorie (cfr. art. 28), le condizioni di mutuo saranno trasferite in contratti di diritto pubblico ai sensi dell’articolo 23 entro un anno dall’entrata in vigore del D‑LPSA.</p>
</div></article><article id="art_24"><a name="a24"></a><h6 class="heading " role="heading">
<span class="display-icon"></span><span class="external-link-icon"></span><a href="#art_24">Art. 24<span class="man-font-style-normal"></span> <span class="man-font-style-normal">Esenzione fiscale</span></a>
</h6>
<div class="collapseable">
<p class="absatz man-space-before-4 ">Nel D-LPSA l’esenzione della SCA dalle imposte dirette è mantenuta invariata sul piano materiale, ma viene precisato che riguarda l’imposta sugli utili e sul capitale. A questo proposito, va notato che i finanziamenti della SCA vengono di norma erogati in modo complementare a quelli dei privati; la Società fornisce quindi interamente o parzialmente i finanziamenti quando non è possibile trovare finanziamenti privati o se questi ultimi non sono disponibili in quantità sufficiente. In tal modo si garantisce che la SCA non entri in concorrenza con i finanziatori privati e non distorca la concorrenza (v. commento all’art. 3). Ne consegue che la SCA non persegue scopi di lucro né entra in rapporti di concorrenza con altri finanziatori. Non persegue scopi di lucro neppure nelle sue prestazioni commerciali. Perdipiù la sua parte commerciale è relativamente contenuta. Anche le prestazioni commerciali della SCA sono quindi esenti da imposte dirette.</p>
<p class="absatz man-space-before-4 ">Alle prestazioni fornite dalla SCA si applica la legge del 12 giugno 2009<sup><a href="#fn-d7e1140" id="fnbck-d7e1140">40</a></sup> sull’IVA.</p>
<div class="footnotes"><p id="fn-d7e1140"><sup><a href="#fnbck-d7e1140">40</a></sup><sup></sup>  <a href="https://fedlex.data.admin.ch/eli/cc/2009/615" target="_blank">RS <b>641.20</b></a></p></div>
</div></article><section id="lvl_5/sec_6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/sec_6">Sezione 6:  Vigilanza</a>
</h2>
<div class="collapseable"></div></section><article id="art_25"><a name="a25"></a><h6 class="heading " role="heading">
<span class="display-icon"></span><span class="external-link-icon"></span><a href="#art_25">Art. 25</a>
</h6>
<div class="collapseable">
<p class="absatz man-space-before-4 ">Il capoverso 1 è ripreso dalla legge federale sulla promozione del settore alberghiero e rispetta i principi di governance della Confederazione. Il Consiglio federale vigila sulla SCA e informa l’Assemblea federale in merito alle attività della Società. A tal fine la SCA informa il Consiglio federale sulle attività e sui risultati più importanti relativi all’esercizio annuale trascorso. Di questo fanno parte anche le deliberazioni dell’assemblea dei membri relative alla nomina dell’organo di revisione, al conto annuale, alla destinazione dell’impiego del risultato annuale e ai ricorsi concernenti l’ammissione o l’esclusione dei membri. Il Consiglio federale include queste informazioni nel suo rapporto di gestione. La rendicontazione al Parlamento avviene pertanto nell’ambito del rapporto di gestione del Consiglio federale. Questo approccio si è rivelato efficace e viene quindi mantenuto.</p>
<p class="absatz man-space-before-4 ">A differenza di altre organizzazioni a cui la Confederazione partecipa e che forniscono prestazioni a carattere monopolistico, il Consiglio federale non controlla la SCA definendo obiettivi strategici (art. 8 cpv. 5 della legge del 21 marzo 1997<sup><a href="#fn-d7e1161" id="fnbck-d7e1161">41</a></sup> sull’organizzazione del Governo e dell’Amministrazione). Attualmente la Confederazione detiene solo una quota di minoranza della SCA. Inoltre, date le dimensioni ridotte della Società e le disposizioni dettagliate già previste nelle basi giuridiche, una gestione mediante obiettivi strategici non sarebbe efficace e comporterebbe un impegno amministrativo sproporzionato rispetto ai benefici. </p>
<p class="absatz man-space-before-4 ">La vigilanza del Consiglio federale comprende, in particolare, la nomina e la revoca del presidente e della metà degli altri membri del consiglio d’amministrazione. Inoltre, il Consiglio federale deve approvare la distribuzione degli utili prima che venga sottoposta per decisione all’assemblea dei membri.</p>
<p class="absatz man-space-before-4 ">Rispetto alla legge vigente, il capoverso 2 D-LPSA è formulato in modo più chiaro. Il DEFR controlla che i fondi che la Confederazione mette a disposizione della SCA vengano impiegati conformemente alle disposizioni e vigila sull’adempimento dei compiti della SCA. A tal fine, il DEFR stipula convenzioni quadriennali con la SCA volte a garantire la supervisione, la rendicontazione e il monitoraggio, nelle quali sono definiti nel dettaglio, tra le altre cose, gli indicatori per la rendicontazione e i processi di supervisione. Nelle convenzioni sono peraltro affrontati anche i punti importanti all’ordine del giorno dell’assemblea dei membri, quali la nomina dell’organo di revisione o il regolamento sulla remunerazione del consiglio d’amministrazione. Tra gli obblighi d’informazione essenziali della SCA rientra anche quello di comunicare proattivamente e di propria iniziativa al DEFR tutti gli eventi straordinari che influiscono sull’adempimento dei suoi compiti. Il DEFR rappresenta inoltre la Confederazione all’interno dell’assemblea dei membri della SCA. Quest’ultima prende atto del rapporto dell’organo di revisione, approva il conto annuale e il rapporto di gestione, e delibera sul discarico del consiglio d’amministrazione e sull’impiego del risultato annuale. Su incarico del DEFR, la SECO esercita la vigilanza sulla SCA.</p>
<p class="absatz man-space-before-4 ">Il capoverso 3 è nuovo e corrisponde alla prassi attuale.</p>
<p class="absatz man-space-before-4 ">L’articolo 16 capoverso 3 della legge federale sulla promozione del settore alberghiero, secondo il quale la SECO provvede nel rimanente all’esecuzione della legge, è stato stralciato. L’effettiva esecuzione della legge è ora affidata alla SCA.</p>
<div class="footnotes"><p id="fn-d7e1161"><sup><a href="#fnbck-d7e1161">41</a></sup><sup></sup>  <a href="https://fedlex.data.admin.ch/eli/cc/1997/2022_2022_2022" target="_blank">RS <b>172.010</b></a></p></div>
</div></article><section id="lvl_5/sec_7"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/sec_7">Sezione 7:  Disposizioni finali</a>
</h2>
<div class="collapseable"></div></section><article id="art_28"><a name="a28"></a><h6 class="heading " role="heading">
<span class="display-icon"></span><span class="external-link-icon"></span><a href="#art_28">Art. 28<span class="man-font-style-normal"></span> <span class="man-font-style-normal">Disposizioni transitorie</span></a>
</h6>
<div class="collapseable">
<p class="absatz man-space-before-4 ">Il capoverso 1 precisa che gli attuali mutui della SCA devono essere portati avanti in conformità con quanto convenuto. In tal modo si garantisce la sicurezza giuridica ai mutuatari.</p>
<p class="absatz man-space-before-4 ">Il capoverso 2 riguarda i mutui esistenti concessi dalla Confederazione alla SCA. Quelli precedenti all’entrata in vigore del presente disegno di legge devono essere trasferiti in un contratto di diritto pubblico ai sensi dell’articolo 23 capoverso 6 entro un anno dall’entrata in vigore. Questo contratto sostituisce tutti i precedenti accordi sui mutui concessi dalla Confederazione.</p>
</div></article>
</div></section><section id="lvl_6"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_6">6 Ripercussioni</a>
</h1>
<div class="collapseable">
<section id="lvl_6/lvl_6.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.1">6.1 Ripercussioni per la Confederazione</a>
</h2>
<div class="collapseable"><p class="absatzvor man-space-before-8 ">L’obiettivo della revisione è quello di proseguire la promozione sussidiaria degli investimenti attuata dalla Confederazione tramite la SCA, fondamentalmente già ben concepita e dotata di sufficienti risorse finanziarie. Tuttavia, poiché i fondi di cui dispone la SCA sono considerati sufficienti e non si rendono necessarie misure di risanamento immediate, è improbabile che le nuove disposizioni in materia di finanziamento di cui all’articolo 23 trovino applicazione nell’immediato. L’ottimizzazione e lo sviluppo previsti potranno quindi essere portati avanti nell’ambito del quadro attuale, il che significa che, per la Confederazione, il presente disegno non ha ripercussioni finanziarie o sull’effettivo del personale.</p></div></section><section id="lvl_6/lvl_6.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.2">6.2 Ripercussioni per i Cantoni e i Comuni, per le Città, gli agglomerati e le regioni di montagna</a>
</h2>
<div class="collapseable">
<p class="absatzvor man-space-before-8 ">La SCA fornisce un importante contributo alla promozione degli investimenti nel settore alberghiero nelle località di vacanza stagionali, il cui sviluppo è uno degli obiettivi della revisione totale. L’effetto di promozione della SCA sarà ottimizzato dalla presente revisione di legge, che permetterà inoltre alla SCA di portare avanti le sue attività di consulenza e di trasferimento di conoscenze nella misura attuale a livello nazionale.</p>
<p class="absatz man-space-before-4 ">Per i Cantoni e i Comuni, le Città, gli agglomerati e le regioni di montagna il disegno di legge non ha né ripercussioni finanziarie dirette né ripercussioni sull’effettivo del personale.</p>
</div></section><section id="lvl_6/lvl_6.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.3">6.3 Ripercussioni sull’economia</a>
</h2>
<div class="collapseable">
<p class="absatzvor man-space-before-8 ">Il D-LPSA ha lo scopo di promuovere gli investimenti volti a favorire la competitività e lo sviluppo sostenibile del settore alberghiero. Il focus è posto sulla compensazione degli svantaggi che questo settore registra nelle località di vacanza stagionali in riferimento al finanziamento degli investimenti. Come indicato al numero 1.1, il finanziamento del settore alberghiero presenta delle lacune, dovute a premi di rischio tendenzialmente più elevati, soprattutto nelle destinazioni turistiche alpine e rurali. La SCA aumenta il potenziale di finanziamento delle aziende alberghiere assumendo un livello di rischio più elevato<sup><a href="#fn-d7e1211" id="fnbck-d7e1211">42</a></sup> e colma le lacune mettendo a disposizione finanziamenti complementari concessi in via sussidiaria al mercato. Inoltre, attraverso le proprie attività di consulenza e di trasferimento di conoscenze, aumenta la propensione degli attori privati a fornire finanziamenti.</p>
<p class="absatz man-space-before-4 ">La SCA contribuisce significativamente al cambiamento strutturale del settore alberghiero. La sua attività di promozione aiuta le aziende alberghiere a incrementare la loro produttività. Le misure edilizie sostenute possono per esempio migliorare l’efficienza dei processi o generare effetti di scala. Questo aumenta anche la capacità delle aziende di generare rendimenti adeguati al rischio.</p>
<p class="absatz man-space-before-4 ">La revisione svilupperà ulteriormente e ottimizzerà l’impatto della SCA in termini di promozione rafforzando al contempo l’orientamento verso il cambiamento strutturale e lo sviluppo sostenibile. Conferirà inoltre alla SCA una maggiore flessibilità nella selezione degli oggetti che possono beneficiare di un sostegno, consentendole di aiutare ancora meglio gli attori del settore alberghiero ad adattarsi con agilità alle esigenze dei clienti e alle tendenze del mercato.</p>
<p class="absatz man-space-before-4 ">La revisione dovrebbe avere un effetto positivo sul cambiamento strutturale e sulla competitività del settore alberghiero, e contribuire al suo rinnovo. Poiché il settore alberghiero è un ramo centrale del turismo, lo sviluppo della promozione di cui beneficia avrà un effetto positivo anche sul turismo nel suo complesso.</p>
<div class="footnotes"><p id="fn-d7e1211"><sup><a href="#fnbck-d7e1211">42</a></sup><sup></sup>  Hochschule Luzern (2021b), pag. 6.</p></div>
</div></section><section id="lvl_6/lvl_6.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.4">6.4 Ripercussioni sulla società</a>
</h2>
<div class="collapseable">
<p class="absatzvor man-space-before-8 ">I vantaggi derivanti dalla promozione degli investimenti nel settore alberghiero sono molteplici. Dal punto di vista sociale, il principale effetto diretto della promozione della SCA consiste nel mantenimento e nella creazione di posti di lavoro, in particolare nelle regioni di montagna strutturalmente deboli e nelle regioni periferiche. La promozione di questo ramo centrale del turismo ha anche effetti positivi indiretti sulla qualità di vita della popolazione residente. È infatti spesso solo grazie al turismo che gli abitanti dei villaggi situati nelle regioni di montagna o periferiche hanno accesso a un’ampia gamma di infrastrutture per il tempo libero e lo sport, quali stabilimenti balneari, campi da tennis o infrastrutture per congressi ed eventi.</p>
<p class="absatz man-space-before-4 ">La concezione odierna dello sviluppo sostenibile e la maggiore importanza accordata alla sua dimensione sociale nella promozione finanziaria amplificheranno l’impatto positivo della promozione sulla società, incoraggiando per esempio gli investimenti nella costruzione di alloggi per il personale, il che dovrebbe contribuire ad attenuare l’attuale carenza di alloggi nelle destinazioni turistiche.</p>
</div></section><section id="lvl_6/lvl_6.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.5">6.5 Ripercussioni sull’ambiente</a>
</h2>
<div class="collapseable"><p class="absatzvor man-space-before-8 ">Il progetto mira a rafforzare il contributo della SCA allo sviluppo sostenibile. Si prevede che la strategia di sostenibilità della SCA e il maggiore orientamento alla dimensione ecologica dello sviluppo sostenibile nella promozione finanziaria avrà un effetto positivo sull’ambiente, per esempio attraverso la promozione dell’economia circolare o della biodiversità – mediante l’inverdimento di tetti e facciate – oppure attraverso la progettazione dell’ambiente circostante prossima allo stato naturale.</p></div></section>
</div></section><section id="lvl_7"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_7">7 Aspetti giuridici</a>
</h1>
<div class="collapseable">
<section id="lvl_7/lvl_7.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.1">7.1 Costituzionalità</a>
</h2>
<div class="collapseable">
<p class="absatzvor man-space-before-8 ">La base costituzionale del D-LPSA è l’articolo 103 Cost.</p>
<p class="absatz man-space-before-4 ">La competenza della Confederazione in materia di politica strutturale risulta dall’articolo 103 Cost. Secondo questa disposizione, la Confederazione può sostenere le regioni del Paese economicamente minacciate nonché promuovere rami economici che, nonostante le misure di solidarietà che si possono ragionevolmente esigere da loro, non riescono ad assicurare la propria esistenza. Nel settore del turismo tali misure non sono sufficienti, poiché beni pubblici come la natura e il paesaggio nonché le località, o meglio il loro utilizzo e la loro commercializzazione, assumono qui un ruolo decisivo. </p>
<p class="absatz man-space-before-4 ">La promozione del turismo è un compito di cui beneficia l’intera economia nazionale. I fornitori di prestazioni sono tenuti ad adottare le misure di solidarietà che si possono ragionevolmente esigere da loro. La concessione sussidiaria di aiuti finanziari non è in contrasto con il principio della libertà economica. </p>
<p class="absatz man-space-before-4 ">Inoltre, la promozione del turismo è necessaria per proteggere le regioni del Paese strutturalmente deboli visto il ruolo trainante del settore in molte regioni di montagna o periferiche. Senza turismo, questi spazi economici regionali sono notevolmente minacciati.</p>
</div></section><section id="lvl_7/lvl_7.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.2">7.2 Compatibilità con gli impegni internazionali della Svizzera</a>
</h2>
<div class="collapseable"><p class="absatzvor man-space-before-8 ">La tematica del progetto non ha alcuna ripercussione sugli impegni internazionali della Svizzera.</p></div></section><section id="lvl_7/lvl_7.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.3">7.3 Forma dell’atto</a>
</h2>
<div class="collapseable"><p class="absatzvor man-space-before-8 ">Secondo l’articolo 164 capoverso 1 Cost., tutte le disposizioni importanti che contengono norme di diritto sono emanate sotto forma di legge federale. Il presente progetto soddisfa questa condizione.</p></div></section><section id="lvl_7/lvl_7.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.4">7.4 Subordinazione al freno alle spese</a>
</h2>
<div class="collapseable"><p class="absatzvor man-space-before-8 ">Il progetto non contiene né nuove disposizioni in materia di sussidi né nuovi crediti d’impegno o limiti di spesa. L’articolo 23 riprende e precisa, ai capoversi 2 e 4, disposizioni già previste dal diritto vigente. L’articolo 23 e l’intero progetto non sottostanno pertanto al freno alle spese (art. 159 cpv. 3 lett. b Cost.).</p></div></section><section id="lvl_7/lvl_7.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.5">7.5 Rispetto del principio di sussidiarietà e del principio dell’equivalenza fiscale</a>
</h2>
<div class="collapseable">
<p class="absatzvor man-space-before-8 ">Il principio di sussidiarietà sancito dall’articolo 5<i>a</i> Cost. è uno dei principi per l’assegnazione e l’adempimento di compiti e competenze. Secondo l’articolo 43<i>a</i> capoverso 1 Cost., la Confederazione assume unicamente i compiti che superano la capacità dei Cantoni o che esigono un disciplinamento uniforme da parte sua. Allo stesso tempo, deve fare ricorso in modo moderato alle proprie competenze, lasciando ai Cantoni un margine sufficiente per l’adempimento dei loro compiti.</p>
<p class="absatz man-space-before-4 ">Il Consiglio federale ha il compito di promuovere gli investimenti nel settore alberghiero in via sussidiaria rispetto agli attori privati. La sussidiarietà incentiva l’attività economica, l’innovazione e l’iniziativa individuale di attori privati e statali a livello regionale e locale, richiedendo però anche un contributo da parte dei beneficiari; al contempo non deve comportare distorsioni della concorrenza.</p>
<p class="absatz man-space-before-4 ">La sussidiarietà implica anche la collaborazione tra fornitori di prestazioni pubblici e privati. La SCA è un partenariato pubblico-privato. Oltre alla Confederazione, ha come partner le banche, i Cantoni, il settore alberghiero, imprese del settore privato, associazioni e privati. La promozione degli investimenti nel settore alberghiero da parte della Confederazione è quindi complementare agli strumenti cantonali e privati. Ciò garantisce anche il rispetto del principio dell’equivalenza fiscale (art. 43<i>a</i> Cost.). </p>
</div></section><section id="lvl_7/lvl_7.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.6">7.6 Conformità alla legge sui sussidi</a>
</h2>
<div class="collapseable">
<section id="lvl_7/lvl_7.6/lvl_7.6.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_7/lvl_7.6/lvl_7.6.1">7.6.1 Definizione di sussidio</a>
</h3>
<div class="collapseable">
<p class="absatzvor man-space-before-8 ">Come si evince dal numero 1.1, il settore alberghiero nelle località di vacanza stagionali presenta una carenza di finanziamenti e quindi di investimenti. Ciò è dovuto a diverse ragioni, tra cui rientrano i beni pubblici, come il paesaggio, i beni culturali, la mancanza di opportunità d’internalizzare gli effetti esterni positivi e la marcata stagionalità delle regioni turistiche. A complicare gli investimenti possono contribuire anche determinati vincoli normativi, come quelli derivanti dalla definizione di zone alberghiere o dalle disposizioni della LASec. La SCA può concedere un mutuo solo se gli attori privati non forniscono capitali sufficienti per finanziare un investimento redditizio. I suoi mutui sono quindi sempre sussidiari e servono a colmare le lacune di finanziamento che continuano a sussistere anche dopo l’attuazione delle misure di solidarietà ragionevolmente esigibili.</p>
<p class="absatz man-space-before-4 ">Il sostegno della SCA assume la forma di mutui fruttiferi ammortizzabili che integrano i fondi provenienti da finanziatori privati, soprattutto banche. L’effettivo sussidio consiste nei tassi d’interesse preferenziali che la SCA concede a fronte dell’assunzione di un rischio maggiore. La riduzione dei tassi d’interesse applicati si aggira tra i 2,5 e i 4 punti percentuali<sup><a href="#fn-d7e1281" id="fnbck-d7e1281">43</a></sup>. Se un progetto è particolarmente meritevole di promozione, il sostegno può essere leggermente aumentato riducendo ulteriormente il tasso d’interesse. L’effetto promozionale derivante da un’esenzione dall’ammortamento negli anni iniziali o di un’estensione del periodo di ammortamento, possibili anche in presenza del criterio del particolare merito, è riconducibile alla componente temporale e non a quella finanziaria. In questi casi gli aiuti finanziari sono addirittura leggermente inferiori visto l’onere degli interessi più elevato per tutta la durata del mutuo.</p>
<div class="footnotes"><p id="fn-d7e1281"><sup><a href="#fnbck-d7e1281">43</a></sup><sup></sup>  Calcoli degli autori, v. tabella in allegato.</p></div>
</div></section><section id="lvl_7/lvl_7.6/lvl_7.6.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_7/lvl_7.6/lvl_7.6.2">7.6.2 Gestione materiale e finanziaria del sussidio</a>
</h3>
<div class="collapseable"><p class="absatzvor man-space-before-8 ">La gestione degli aiuti finanziari avviene in base alle disposizioni di legge, ai principi di governance e vigilanza, in particolare attraverso la stipula di convenzioni quadriennali, e agli importi disponibili sotto forma di mutui concessi dalla Confederazione alla SCA. Il DEFR e la SECO, in qualità di autorità di vigilanza, controllano che i fondi della SCA siano utilizzati in modo corretto. Il Consiglio federale informa l’Assemblea federale sull’attività di promozione della SCA nel suo rapporto di gestione annuale e in un rapporto dettagliato integrato nel messaggio concernente la promozione della piazza economica, pubblicato ogni quattro anni, che rende conto dell’efficacia di questo strumento.</p></div></section><section id="lvl_7/lvl_7.6/lvl_7.6.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_7/lvl_7.6/lvl_7.6.3">7.6.3 Procedura per la concessione dei contributi</a>
</h3>
<div class="collapseable"><p class="absatzvor man-space-before-8 " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">La SCA è tenuta ad autofinanziarsi, il che garantisce l’efficienza dello strumento di promozione. Essa esamina la commerciabilità dell’investimento utilizzando criteri rigorosi, in particolare il metodo del <i>discounted cash flow</i>. I requisiti sono indicati in modo trasparente nella legge e sul sito Internet della SCA. La SCA mette in atto un’efficace gestione del rischio e dispone delle competenze e degli strumenti necessari per ridurre al minimo le perdite sui mutui che concede. La Società rende conto delle proprie attività di promozione in un rapporto di gestione annuale pubblicamente accessibile.</p></div></section><section id="lvl_7/lvl_7.6/lvl_7.6.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_7/lvl_7.6/lvl_7.6.4">7.6.4 Durata e struttura regressiva dei sussidi</a>
</h3>
<div class="collapseable">
<p class="absatzvor man-space-before-8 ">I mutui concessi dalla SCA alle aziende alberghiere sono fruttiferi e ammortizzabili, condizioni che ne delimitano la durata nel tempo. Questa forma di promozione consente di evitare falsi incentivi e l’insorgere di effetti inerziali. </p>
<p class="absatz man-space-before-4 "></p>
<p class="titeluebersicht man-space-after-13 man-font-weight-bold ">Bibliografia</p>
<p class="absatz man-space-before-4 ">Consiglio federale (2021a): Strategia del turismo della Confederazione del 10 novembre 2021<br><a href="https://www.seco.admin.ch/seco/it/home/Standortfoerderung/Tourismuspolitik/tourismusstrategie_des_bundes.html" target="_blank">
				www.seco.admin.ch
			</a> &gt; Promozione della piazza economica &gt; Politica del turismo &gt; Strategia del turismo della Confederazione (stato: 23.12.2024)</p>
<p class="absatz man-space-before-4 ">Consiglio federale (2021b): Strategia per uno sviluppo sostenibile 2030. <br><a href="https://www.are.admin.ch/are/it/home/sviluppo-sostenibile/strategia/strategiasostenibile.html" target="_blank">
				www.are.admin.ch
			</a> &gt; Sviluppo sostenibile &gt; Strategia e rapporti &gt; Strategia per uno sviluppo sostenibile (stato: 23.12.2024)</p>
<p class="absatz man-space-before-4 ">Hanser Consulting AG (2021): Investitionen im Ferientourismus – Auslegeordnung zu Investitionen und deren Finanzierung in Schweizer Feriendestinationen<br><a href="https://www.seco.admin.ch/seco/it/home/Standortfoerderung/Tourismuspolitik/tourismusstrategie_des_bundes.html" target="_blank">
				www.seco.admin.ch
			</a> &gt; Promozione della piazza economica &gt; Politica del turismo &gt; Strategia del turismo della Confederazione (stato: 23.12.2024)</p>
<p class="absatz man-space-before-4 ">OECD (2018): Effective Policy Approaches for Quality Investment in Tourism, OECD Tourism Papers, No. 2018/03, OECD Publishing, Paris</p>
<p class="absatz man-space-before-4 ">SCA (2024): Die SGH in Zahlen 2023 <br><a href="https://sgh.ch/jahresberichte/geschaeftsbericht-2024" target="_blank">
				www.sgh.ch
			</a> &gt; Die SGH &gt; Geschäftsbericht (stato: 23.12.2024)</p>
<p class="absatz man-space-before-4 ">Hochschule Luzern (2023): Untersuchung einer Ausweitung des Förderperimeters der SGH<br><a href="https://www.seco.admin.ch/seco/it/home/Standortfoerderung/Tourismuspolitik/tourismusstrategie_des_bundes.html" target="_blank">
				www.seco.admin.ch
			</a> &gt; Promozione della piazza economica &gt; Politica del turismo &gt; Strategia del turismo della Confederazione (stato: 23.12.2024)</p>
<p class="absatz man-space-before-4 ">Hochschule Luzern (2022): Weiterentwicklung SGH<br><a href="https://www.seco.admin.ch/seco/it/home/Standortfoerderung/Tourismuspolitik/tourismusstrategie_des_bundes.html" target="_blank">
				www.seco.admin.ch
			</a> &gt; Promozione della piazza economica &gt; Politica del turismo &gt; Strategia del turismo della Confederazione (stato: 23.12.2024)</p>
<p class="absatz man-space-before-4 ">Hochschule Luzern (2021a): Alternativen zur Bankfinanzierung für touristische Unternehmen – Vertiefungsarbeiten im Rahmen der Auslegeordnung Investitionsförderung<br><a href="https://www.seco.admin.ch/seco/it/home/Standortfoerderung/Tourismuspolitik/tourismusstrategie_des_bundes.html" target="_blank">
				www.seco.admin.ch
			</a> &gt; Promozione della piazza economica &gt; Politica del turismo &gt; Strategia del turismo della Confederazione (stato: 23.12.2024)</p>
<p class="absatz man-space-before-4 ">Hochschule Luzern (2021b): Überprüfung der Bewertungssystematik der Schweizerischen Gesellschaft für Hotelkredit (SGH)<br><a href="https://sgh.ch/it/news-conoscenza/conoscenza/studie-ueberpruefung-der-bewertungssystematik-der-sgh" target="_blank">
				www.sgh.ch
			</a> &gt; News &amp; conoscenza &gt; Conoscenza &gt; Studio «Revisione del sistema di valutazione SCA» (stato: 23.12.2024)</p>
<p class="absatz man-space-before-4 ">Hochschule Luzern / BHP – Brugger und Partner AG (2020): Evaluation tourismus-politisches Massnahmenpaket 2013<br><a href="https://www.seco.admin.ch/seco/it/home/Standortfoerderung/Tourismuspolitik/tourismusstrategie_des_bundes.html" target="_blank">
				www.seco.admin.ch
			</a> &gt; Promozione della piazza economica &gt; Politica del turismo &gt; Strategia del turismo della Confederazione (stato: 23.12.2024)</p>
<p class="absatz man-space-before-4 ">Università di Berna / Kohl &amp; Partner (Schweiz) AG (2021): Strukturwandel bei touristischen Klein- und Familienbetrieben<br><a href="https://www.seco.admin.ch/seco/it/home/Standortfoerderung/Tourismuspolitik/tourismusstrategie_des_bundes.html" target="_blank">
				www.seco.admin.ch
			</a> &gt; Promozione della piazza economica &gt; Politica del turismo &gt; Strategia del turismo della Confederazione (stato: 23.12.2024)</p>
</div></section>
</div></section>
</div></section></main><div id="annex"><section id="annex_u1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#annex_u1">Allegato</a>
</h1>
<div class="collapseable"><section id="annex_u1/lvl_u1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#annex_u1/lvl_u1">Tabella riassuntiva dei dati utilizzati</a>
</h2>
<div class="collapseable">
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf man-space-before-3 man-space-after-3 ">Citazione, fonte</p>
				</th>
				<th class=" man-text-align-left ">
					
					<p class="man-template-tab-kpf man-space-before-3 man-space-after-3 ">Origine, metodo di calcolo, ipotesi</p>
				</th>
				<th class=" man-text-align-left ">
					
					<p class="man-template-tab-kpf-r man-space-before-3 man-space-after-3 ">Ultimo aggiornamento dei dati</p>
				</th>
			</tr>
			<tr>
				
				
				<td>
					
					<p class="man-template-tab-krpr man-space-after-3 man-text-align-left ">Pag. 6: Il valore del fattore di efficienza dei mutui concessi dalla SCA corrisponde a circa 5,7.</p>
				</td>
				<td>
					
					<p class="man-template-tab-krpr man-space-after-3 man-text-align-left ">Media del rapporto tra gli investimenti derivanti dalla concessione di mutui e mutui concessi nel periodo 2012–2023. Può essere ricavata dai rapporti di gestione annuali. </p>
				</td>
				<td>
					
					<p class="man-template-tab-krpr-r man-space-after-3 ">Dicembre 2023</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-after-3 man-text-align-left ">Pag. 7: Nel 2020 e nel 2021, anni segnati dalla pandemia di COVID‑19 […] sospensione di ammortamenti per un importo totale di circa 22 milioni di franchi.</p>
				</td>
				<td>
					
					<p class="man-template-tab-krpr man-space-after-3 man-text-align-left ">Sospensioni degli ammortamenti 2020: 12,82 milioni di franchi più sospensioni degli ammortamenti 2021: 9,432 milioni di franchi.</p>
				</td>
				<td>
					
					<p class="man-template-tab-krpr-r man-space-after-3 ">Dicembre 2021</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-after-3 man-text-align-left ">Pag. 13: Negli ultimi anni le spese […] nelle attività di trasferimento di conoscenze sono ammontate a circa 150 000 franchi all’anno.</p>
				</td>
				<td>
					
					<p class="man-template-tab-krpr man-space-after-3 man-text-align-left ">Negli anni dal 2015 al 2023, la SCA ha impiegato in media 0,8 dei suoi 10,9 equivalenti a tempo pieno per le attività di trasferimento di conoscenze, ovvero il 7,2 per cento. Negli anni dal 2015 al 2023 la media delle spese per il personale della SCA si è attestata a 2,07 milioni di franchi. L’onere per il trasferimento di conoscenze ammonta quindi a 149 000 franchi (7,2 % per 2,07 mio. fr.).</p>
				</td>
				<td>
					
					<p class="man-template-tab-krpr-r man-space-after-3 ">Dicembre 2023</p>
				</td>
			</tr>
			<tr>
				
				
				<td>
					
					<p class="man-template-tab-krpr man-space-after-3 man-text-align-left ">Pag. 42: La riduzione dei tassi d’interesse applicati si aggira tra i 2,5 e i 4 punti percentuali.</p>
				</td>
				<td>
					
					<p class="man-template-tab-krpr man-space-after-3 man-text-align-left ">Stando agli studi della Hochschule Luzern (2021<i>b</i>, p. 4), il tasso d’interesse medio per i mutui di grado posteriore è del 6 %. La fascia d’interesse della SCA è compresa tra il 2 % e il 3,5 %. </p>
				</td>
				<td>
					
					<p class="man-template-tab-krpr-r man-space-after-3 ">Dicembre 2022</p>
				</td>
			</tr>
		</table></div>
</div></section></div></section></div>
</div></body>
</html>
