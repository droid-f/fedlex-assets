<!DOCTYPE html>
<html>
<head>
<meta http-equiv="Content-Type" content="application/xml; charset=UTF-8">
<title>input-it</title>
</head>
<body><div id="lawcontent">
<div id="preface">
<!--25.019--><p class="srnummer ">25.019</p>
<h1 class="erlasstitel botschafttitel ">Messaggio <br>concernente la modifica della legge federale sulla esecuzione e sul fallimento <br>(Procedura di risanamento per persone fisiche)</h1>
<p class="botschaftdatum ">del 15 gennaio 2025</p>
<p class="botschaftlinie "></p>
<p class="salutation ">Onorevoli presidenti e consiglieri,</p>
<p class="absatzvor ">Con il presente messaggio vi sottoponiamo, per approvazione, il disegno di modifica della legge federale sulla esecuzione e sul fallimento (Procedura di risanamento per persone fisiche).</p>
<p class="absatz ">Nel contempo vi proponiamo di togliere dal ruolo i seguenti interventi parlamentari:</p>
<p></p>
<div class="table layout-table"><table>
			
			
			<tr>
				
				
				<td>
					
					<p class="man-template-tab-krpr ">2019</p>
				</td>
				<td>
					
					<p class="man-template-tab-krpr ">M</p>
				</td>
				<td>
					
					<p class="man-template-tab-krpr ">18.3510</p>
				</td>
				<td>
					
					<p class="man-template-tab-krpr ">Permettere il reinserimento economico delle persone senza concrete possibilità di sdebitarsi<br>(S 11.09.2018, Hêche; N 04.03.2019)</p>
				</td>
			</tr>
			<tr>
				
				
				<td>
					
					<p class="man-template-tab-krpr ">2019</p>
				</td>
				<td>
					
					<p class="man-template-tab-krpr ">M</p>
				</td>
				<td>
					
					<p class="man-template-tab-krpr ">18.3683</p>
				</td>
				<td>
					
					<p class="man-template-tab-krpr ">Procedura di risanamento per privati. Migliori prospettive future per debitori e creditori<br>(N 28.09.2018, Flach; S 19.06.2019)</p>
				</td>
			</tr>
		</table></div>
<p class="absatzvor ">Gradite, onorevoli presidenti e consiglieri, l’espressione della nostra alta considerazione.</p>
<p></p>
<div class="table layout-table"><table>
			
			
			<tr>
				
				
				<td>
					
					<p class="unterschriftenfi1 ">15 gennaio 2025</p>
				</td>
				<td>
					
					<p class="unterschriftenfi1 ">In nome del Consiglio federale svizzero:</p>
					<p class="unterschriftenfi ">La presidente della Confederazione, Karin Keller-Sutter<br>Il cancelliere della Confederazione, Viktor Rossi</p>
				</td>
			</tr>
		</table></div>
<p class="absatz "></p>
<p class="absatz "></p>
<p class="titeluebersicht man-font-weight-bold ">Compendio</p>
<p class="absatzkurs man-font-style-italic "><b>La revisione della legge federale sulla esecuzione e sul fallimento vuole in futuro concedere alle persone fisiche indebitate una seconda opportunità di condurre una vita senza debiti, se determinate condizioni sono soddisfatte. Vengono eliminati gli incentivi negativi previsti dal diritto vigente, anche nell’interesse dei creditori e della società nel suo complesso. A tal fine viene proposta una procedura concordataria semplificata per debitori non soggetti alla procedura fallimentare e una nuova procedura di fallimento risanatorio per tutte le persone fisiche.</b></p>
<p class="zwischentitel man-font-weight-bold "><i>Situazione iniziale</i></p>
<p class="absatzkurs man-font-style-italic ">Contrariamente alla maggior parte degli altri sistemi giuridici occidentali, il diritto svizzero non offre ai privati fortemente indebitati o indigenti la possibilità di risanare durevolmente le loro finanze. Gli interessati non hanno prospettive concrete di condurre nuovamente una vita senza debiti o di disporre di più del minimo vitale previsto dal diritto dell’esecuzione. Questo può ostacolare la motivazione a guadagnare un reddito (più alto) e indurre i debitori a rimanere nella loro situazione precaria, spesso anche nella dipendenza dall’aiuto sociale. La mancanza di prospettive ha un impatto negativo sulla salute degli interessati e grava anche sulle loro famiglie. Con le mozioni 18.3510 Hêche e 18.3683 Flach, approvate all’unanimità da entrambe le Camere, il Parlamento ha incaricato il Consiglio federale di presentare una modifica della legge federale sulla esecuzione e sul fallimento per permettere alle persone private indebitate di condurre, a determinate condizioni, una vita senza debiti.</p>
<p class="zwischentitel man-font-weight-bold "><i>Contenuto del progetto</i></p>
<p class="absatzkurs man-font-style-italic ">Il Consiglio federale propone di creare due nuove procedure: una procedura concordataria semplificata per i debitori che non sono soggetti all’esecuzione in via di fallimento e una procedura di fallimento sotto forma di una procedura di fallimento risanatorio per tutte le persone fisiche.</p>
<p class="absatzkurs man-font-style-italic ">Nelle situazioni in cui un debitore dispone di un reddito regolare o anche di aspettative, un concordato giudiziale con cui una maggioranza di creditori può vincolare alcuni creditori non consenzienti, offre la migliore possibilità per trovare soluzioni flessibili e individuali. Per facilitare la conclusione di tali convenzioni, il progetto adegua alle esigenze dei privati alcuni punti delle regole attuali della procedura concordataria.</p>
<p class="absatzkurs man-font-style-italic ">Nei casi in cui non viene raggiunta la necessaria maggioranza dei creditori – ad esempio nel caso di debitori senza alcuna possibilità di pagare i debiti o con debiti troppo elevati – occorre creare una procedura residuale. Si propone d’introdurre una procedura di fallimento risanatorio per persone fisiche con successiva liberazione dal debito residuo dopo un periodo di prelievo di tre anni, durante il quale il debitore potrà fruire di una consulenza. Anche questa procedura si fonda prevalentemente su regole e nozioni consolidate.</p>
<p class="absatzkurs man-font-style-italic " msg:wcstyle02-2="loose pPr/keepLines" xmlns:msg="urn:com:c-moria:legi4ch:xslt:message">Sebbene le modifiche di legge proposte non possano da sole risolvere le difficoltà legate all’indebitamento e alla povertà, l’introduzione di possibilità legali per liberare dai debiti le persone fisiche può contribuirvi, offrendo ai debitori una nuova prospettiva. Questa seconda opportunità di una vita senza debiti dovrebbe avere effetti positivi anche sull’economia e sulla società. Creando incentivi per la reintegrazione nel mercato del lavoro è possibile, a lungo termine, risparmiare costi nel settore pubblico. Anche l’economia beneficia dell’eliminazione degli incentivi negativi attuali e della reintegrazione dei debitori nell’economia.</p>
<p class="absatz "></p>
<p class="titelbotschaftinnen ">Messaggio</p>
</div>
<main id="maintext"><section id="lvl_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_1">1 Situazione iniziale</a>
</h1>
<div class="collapseable">
<section id="lvl_1/lvl_1.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.1">1.1 Necessità di intervento e obiettivi</a>
</h2>
<div class="collapseable">
<section id="lvl_1/lvl_1.1/lvl_."><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.1/lvl_.">1.1.1 Rapporto del Consiglio federale del 9 marzo 2018 «Sanierungsverfahren für Privatpersonen»</a><span class="man-font-weight-normal"><sup><a href="#fn-d7e143" id="fnbck-d7e143">1</a></sup></span>
</h3>
<div class="footnotes"><p id="fn-d7e143"><sup><a href="#fnbck-d7e143">1</a></sup><sup></sup>  Disponibile in ted. e franc. all’indirizzo: <a href="https://www.parlament.ch/it/ratsbetrieb/suche-curia-vista/geschaeft?AffairId=20134193" target="_blank">
				www.parlamento.ch
			</a> &gt; Ratsbetrieb &gt; Suche Curia Vista &gt; 13.4193 &gt; Bericht in Erfüllung des parlamentarischen Vorstosses. </p></div>
<div class="collapseable"><p class="absatzvor ">Nel suo rapporto «Sanierungsverfahren für Privatpersonen» (procedura di risanamento per privati) del 9 marzo 2018 in adempimento del postulato Hêche 13.4193 «Diritto svizzero in materia di risanamento. Integrare i privati nella riflessione», il Consiglio federale ha constatato la necessità di legiferare in materia d’indebitamento dei privati. Ha pertanto dichiarato la sua disponibilità a esaminare varie soluzioni e a elaborare un progetto di legge su mandato del Parlamento. In tale contesto ha espresso la sua predilezione per la combinazione di due strumenti diversi: da un lato, intende creare la possibilità di un concordato giudiziale per privati, in modo che le convenzioni di appuramento bonale dei debiti possano essere dichiarate vincolanti anche senza il consenso di tutti i creditori. Questo permetterebbe principalmente l’esdebitazione dei debitori risanabili che dispongono di un reddito regolare. D’altro lato, per gli indebitati con un reddito modesto o senza reddito il progetto intende introdurre, seguendo l’esempio di alcuni Paesi stranieri, una procedura di prelievo legale, monitorata dal servizio appropriato e seguita dalla liberazione dal debito residuo. Tale procedura intende incoraggiare le persone indebitate a rinunciare all’aiuto sociale e a conseguire un reddito, eliminando quindi incentivi negativi.</p></div></section><section id="lvl_1/lvl_1.1/lvl_."><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.1/lvl_.">1.1.2 Interventi parlamentari</a>
</h3>
<div class="collapseable">
<section id="lvl_1/lvl_1.1/lvl_./lvl_1.1.1.1"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_1/lvl_1.1/lvl_./lvl_1.1.1.1">1.1.2.1 Mozione Hêche 18.3510</a>
</h4>
<div class="collapseable">
<p class="absatzvor ">La mozione Hêche 18.3510 Permettere il reinserimento economico delle persone senza concrete possibilità di sdebitarsi del 13 giugno 2018 invita il Consiglio federale a proporre una modifica della legge federale dell’11 aprile 1889<sup><a href="#fn-d7e161" id="fnbck-d7e161">2</a></sup> sulla esecuzione e sul fallimento (LEF) che permetta il reinserimento economico a breve termine delle persone senza alcuna prospettiva concreta di rimborsare i loro debiti e a esaminare la possibilità di istituire un quadro normativo che, a determinate condizioni, permetta di liberarle dai debiti. La mozione Hêche 18.3510 è stata accolta all’unanimità dal Consiglio degli Stati e dal Consiglio nazionale rispettivamente l’11 settembre 2018 e il 4 marzo 2019<sup><a href="#fn-d7e172" id="fnbck-d7e172">3</a></sup>.</p>
<div class="footnotes">
<p id="fn-d7e161"><sup><a href="#fnbck-d7e161">2</a></sup><sup></sup>  <a href="https://fedlex.data.admin.ch/eli/cc/11/529_488_529" target="_blank">RS <b>281.1</b></a></p>
<p id="fn-d7e172"><sup><a href="#fnbck-d7e172">3</a></sup><sup></sup>  Boll. Uff. <b>2018</b> S 628 seg.; Boll. Uff. <b>2019</b> N 16</p>
</div>
</div></section><section id="lvl_1/lvl_1.1/lvl_./lvl_1.1.1.2"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_1/lvl_1.1/lvl_./lvl_1.1.1.2">1.1.2.2 Mozione Flach 18.3683 </a>
</h4>
<div class="collapseable">
<p class="absatzvor ">La mozione Flach 18.3683 «Procedura di risanamento per privati. Migliori prospettive future per debitori e creditori» incarica il Consiglio federale di vagliare diverse varianti a tal fine e di sottoporre al Parlamento un progetto concreto. Anche la mozione Flach 18.3683 è stata approvata all’unanimità dal Consiglio nazionale e dal Consiglio degli Stati, rispettivamente il 28 settembre 2018 e il 19 giugno 2019<sup><a href="#fn-d7e188" id="fnbck-d7e188">4</a></sup>.</p>
<div class="footnotes"><p id="fn-d7e188"><sup><a href="#fnbck-d7e188">4</a></sup><sup></sup>  Boll. Uff. <b>2018</b> N 1731; Boll. Uff. <b>2019</b> S 548</p></div>
</div></section><section id="lvl_1/lvl_1.1/lvl_./lvl_1.1.1.3"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_1/lvl_1.1/lvl_./lvl_1.1.1.3">1.1.2.3 Iniziativa parlamentare Hêche 18.430 </a>
</h4>
<div class="collapseable">
<p class="absatzvor ">L’iniziativa parlamentare (Hêche) Levrat 18.430 Per un miglior coordinamento e un miglioramento delle procedure di disindebitamento dei privati propone una revisione del diritto in materia di concordato a favore dei privati. La Commissione degli affari giuridici del Consiglio degli Stati (CAG‑S) ha dato seguito all’iniziativa il 17 maggio 2019, l’omologa Commissione del Consiglio nazionale (CAG‑N) il 14 novembre 2019. Il 28 novembre 2019, l’iniziativa parlamentare è stata ripresa dal consigliere agli Stati Christian Levrat in seguito all’uscita dal Parlamento del consigliere agli Stati Claude Hêche. Il 29 novembre 2021 il Consiglio degli Stati ha prorogato il termine per trattare l’iniziativa parlamentare, affinché i lavori potessero essere coordinati con l’attuazione delle mozioni Hêche 18.3510 e Flach 18.3683<sup><a href="#fn-d7e204" id="fnbck-d7e204">5</a></sup>.</p>
<div class="footnotes"><p id="fn-d7e204"><sup><a href="#fnbck-d7e204">5</a></sup><sup></sup>  Boll. Uff. <b>2021 </b>S 1104 seg.</p></div>
</div></section>
</div></section><section id="lvl_1/lvl_1.1/lvl_1.1.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.1/lvl_1.1.2">1.1.3 Necessità di intervento</a>
</h3>
<div class="collapseable">
<section id="lvl_1/lvl_1.1/lvl_1.1.2/lvl_1.1.2.1"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_1/lvl_1.1/lvl_1.1.2/lvl_1.1.2.1">1.1.3.1 Lacune e incentivi negativi del diritto vigente</a>
</h4>
<div class="collapseable">
<p class="absatzvor ">Nel rapporto «Sanierungsverfahren für Privatpersonen» (procedura di risanamento per privati) del 9 marzo 2018 il Consiglio federale ha analizzato in dettaglio gli strumenti esistenti nel diritto vigente e, in linea con la dottrina dominante, ha individuato diverse lacune e incentivi negativi.</p>
<p class="absatzvor-kurs man-font-style-italic ">Pignoramento</p>
<p class="absatz ">Nei confronti dei privati l’esecuzione è proseguita di norma in via di pignoramento (art. 42 cpv. 1 LEF). Su richiesta di un creditore, <i>singoli</i> beni del debitore vengono confiscati e in un secondo momento realizzati. La procedura di pignoramento è anche chiamata <i>esecuzione speciale</i>, poiché tutti i creditori procedono in linea di principio indipendentemente l’uno dall’altro e avviano individualmente l’esecuzione dei beni dell’interessato. Il mero scopo del pignoramento è il soddisfacimento dei creditori richiedenti, non il risanamento del debitore. Nella pratica, i pignoramenti mobiliari non esistono praticamente più, ma si effettuano quasi esclusivamente pignoramenti del salario. Questi possono essere nuovamente pronunciati annualmente e sono <i>de facto</i> <i>di durata indeterminata</i><sup><a href="#fn-d7e231" id="fnbck-d7e231">6</a></sup>. A causa del calcolo restrittivo del minimo vitale, che secondo la giurisprudenza consolidata del Tribunale federale non tiene conto delle imposte, durante il periodo in cui i «vecchi» debiti vengono ridotti dal pignoramento se ne aggiungono di norma di «nuovi»<sup><a href="#fn-d7e243" id="fnbck-d7e243">7</a></sup>. Di conseguenza, nella maggior parte dei casi non è possibile eliminare i debiti sul lungo termine.</p>
<p class="absatzvor-kurs man-font-style-italic ">Procedura concordataria e appuramento bonale dei debiti mediante trattative private</p>
<p class="absatz ">L’<i>appuramento bonale dei debiti mediante trattative private ai sensi dell’articolo 333 e seguenti LEF </i>presuppone il consenso di tutti i creditori. Anche nel caso di debitori effettivamente in grado di risanare le loro finanze, basta un creditore che rifiuti di rinunciare a una parte del suo credito<sup><a href="#fn-d7e261" id="fnbck-d7e261">8</a></sup> per impedire il buon esito dell’appuramento bonale. Anche <i>la procedura concordataria giudiziale secondo gli articoli 293 e seguenti LEF</i>, che prevede una liberazione dal debito anche se singoli creditori vi si oppongono, presuppone che il debitore possa almeno coprire le spese procedurali e offrire ai creditori una quota interessante. A quanto pare le persone fisiche fanno poco uso di tale possibilità<sup><a href="#fn-d7e271" id="fnbck-d7e271">9</a></sup>. Il motivo addotto dalla dottrina è che la procedura soddisfa soprattutto le esigenze delle aziende ed è troppo complessa<sup><a href="#fn-d7e281" id="fnbck-d7e281">10</a></sup> e anche troppo costosa per i privati<sup><a href="#fn-d7e303" id="fnbck-d7e303">11</a></sup>. Per i debitori è inoltre difficile ottenere i quorum richiesti dall’articolo 305 e seguenti LEF nonché la garanzia dei creditori privilegiati<sup><a href="#fn-d7e321" id="fnbck-d7e321">12</a></sup>. </p>
<p class="absatzvor-kurs man-font-style-italic ">Fallimento privato: incentivi negativi del diritto vigente</p>
<p class="absatz ">Il <i>fallimento privato </i>secondo l’articolo 191 e seguenti LEF in teoria offre alle persone fisiche la possibilità di un risanamento finanziario e di uno stile di vita adeguato alla loro situazione, ma non prevede una liberazione dal debito<sup><a href="#fn-d7e337" id="fnbck-d7e337">13</a></sup>. Per le persone giuridiche, l’apertura di una procedura di fallimento comporta lo scioglimento. Dopo la conclusione del fallimento e la cancellazione dal registro di commercio, la persona giuridica cessa di esistere economicamente e legalmente<sup><a href="#fn-d7e345" id="fnbck-d7e345">14</a></sup> e, in linea di principio, si estinguono al contempo anche tutti i suoi debiti<sup><a href="#fn-d7e355" id="fnbck-d7e355">15</a></sup>. Invece le persone fisiche continuano, salvo alcune restrizioni, a poter essere perseguite per i crediti fallimentari. Questo vale sia per i privati che per gli imprenditori (ditte individuali, a seconda della forma giuridica anche soci). Ciascun creditore riceve, per l’ammontare rimasto scoperto del suo credito, un attestato di carenza di beni (art. 265 cpv. 1 LEF). Il credito accertato mediante tale attestato si prescrive in 20 anni dal rilascio dell’attestato medesimo (art. 149<i>a</i> cpv. 1 LEF); nel rispetto dei requisiti disciplinati dall’articolo 135 del Codice delle obbligazioni (CO)<sup><a href="#fn-d7e369" id="fnbck-d7e369">16</a></sup>, la prescrizione può essere interrotta in ogni momento<sup><a href="#fn-d7e380" id="fnbck-d7e380">17</a></sup>.</p>
<p class="absatz ">È possibile promuovere una nuova esecuzione se, dopo la conclusione del fallimento, il debitore <i>è ritornato a miglior fortuna</i> (art. 265 cpv. 2 LEF). Il debitore che si trova di fronte a un’esecuzione avviata per un attestato di carenza di beni può contestare di essere ritornato a miglior fortuna mediante <i>opposizione</i>. Il giudice del luogo d’esecuzione decide in merito all’eccezione nella procedura sommaria (art. 251 lett. d del Codice di procedura civile, CPC<sup><a href="#fn-d7e399" id="fnbck-d7e399">18</a></sup>). Secondo la giurisprudenza del Tribunale federale, in tale procedura il <i>debitore va considerato attore</i> e il giudice può chiedergli un’<i>anticipazione delle spese</i><sup><a href="#fn-d7e413" id="fnbck-d7e413">19</a></sup><i>.</i> </p>
<p class="absatz ">Il reddito di un debitore permette il ritorno a miglior fortuna se, dedotti i costi di uno stile di vita adeguato, questi può risparmiarne una determinata quota<sup><a href="#fn-d7e427" id="fnbck-d7e427">20</a></sup>. L’esecuzione può essere proseguita solo nella misura vi sono nuovi (eventualmente <i>ipotetici</i>) beni. Il successivo pignoramento è tuttavia disciplinato dall’articolo 92 e seguenti LEF, vale a dire che il debitore risponde con tutti i beni (ancora) disponibili che eccedono il minimo vitale previsto dal diritto in materia di esecuzione<sup><a href="#fn-d7e439" id="fnbck-d7e439">21</a></sup>. Il meccanismo dell’eccezione per mancato ritorno a miglior fortuna non<i> incoraggia </i>quindi il debitore <i>a fare tutto il possibile per risanare le sue finanze</i><sup><a href="#fn-d7e452" id="fnbck-d7e452">22</a></sup><i>.</i> Se il suo reddito permette il ritorno a miglior fortuna è possibile proseguire il pignoramento per i crediti fallimentari della parte di reddito che eccede il minimo vitale previsto dal diritto in materia di esecuzione.</p>
<p class="absatzvor-kurs man-font-style-italic ">Perdita d’importanza del fallimento privato negli ultimi anni</p>
<p class="absatz ">Oltre alle carenze individuate nell’ambito del fallimento privato, in seguito alla <i>giurisprudenza del Tribunale federale</i>, le dichiarazioni di fallimento su richiesta dal debitore secondo l’articolo 191 LEF in alcuni Cantoni non vengono quasi più accolte<sup><a href="#fn-d7e469" id="fnbck-d7e469">23</a></sup>. Il Tribunale federale rifiuta da tempo di concedere l’assistenza giudiziaria gratuita nei casi in cui la procedura fallimentare andrebbe sospesa immediatamente per mancanza di attivi realizzabili (art. 230 cpv. 1 LEF)<sup><a href="#fn-d7e480" id="fnbck-d7e480">24</a></sup>, ritenendo che in questi casi non vi sia un interesse degno di protezione, poiché la procedura è destinata a fallire. In una decisione di principio del 2007, il Tribunale federale ha dichiarato che lo scopo della procedura fallimentare è la parità di trattamento tra i creditori e non l’esdebitazione dei debitori<sup><a href="#fn-d7e492" id="fnbck-d7e492">25</a></sup>. In due decisioni del 2015 e 2016 che non sono state pubblicate nella raccolta ufficiale delle decisioni del Tribunale federale, le domande di debitori <i>senza attivi</i> da ripartire tra i creditori sono state giudicate abusive<sup><a href="#fn-d7e505" id="fnbck-d7e505">26</a></sup>. In un’altra decisione di principio del 2018, il Tribunale federale ha giudicato abusivo l’obiettivo di un debitore di far annullare il pignoramento della sua pensione <i>a favore di un singolo creditore</i>, a prescindere dal fatto che disponesse ancora di determinati attivi<sup><a href="#fn-d7e515" id="fnbck-d7e515">27</a></sup>. Nel caso concreto si trattava di un pensionato che non era in grado di pagare le rate di un prestito di 105 000 franchi che gli era stato concesso un anno prima del suo pensionamento. Il Tribunale federale ha affermato che il fallimento volontario previsto all’articolo 191 LEF non è una procedura che si prefigge di disciplinare la problematica del sovraindebitamento dei privati<sup><a href="#fn-d7e525" id="fnbck-d7e525">28</a></sup>.</p>
<p class="absatz ">Finora, il Tribunale federale non si è pronunciato sull’<i>ammontare minimo del patrimonio</i> <i>realizzabile </i>per poter distribuire un ricavo minimo ai creditori. In un’ulteriore decisione del 2019, ha giudicato in ogni caso insufficiente beni per 640.34 franchi dai quali sarebbe risultato un dividendo dell’1 per cento circa<sup><a href="#fn-d7e541" id="fnbck-d7e541">29</a></sup>. Nello stesso anno, è stato ancora una volta affermato senza mezzi termini che l’obiettivo primario della procedura di fallimento ai sensi dell’articolo 191 LEF è di ripartire equamente il ricavo del patrimonio del debitore tra tutti i creditori e che non si tratta di un risanamento privato dei debiti<sup><a href="#fn-d7e549" id="fnbck-d7e549">30</a></sup>. Da allora il Tribunale federale ha ripetutamente giudicato abusive le domande di dichiarazione di fallimento presentate da debitori che non potevano offrire ai creditori un dividendo sostanziale, da ultimo nel caso di un debitore con attivi stimati a 80 300 franchi e debiti superiori a mezzo milione di franchi<sup><a href="#fn-d7e557" id="fnbck-d7e557">31</a></sup>.</p>
<p class="absatz ">Secondo la dottrina le sentenze più recenti del Tribunale federale riflettono un certo <i>inasprimento della giurisprudenza</i>, se si considera che in precedenza il Tribunale federale chiedeva solo che il debitore disponesse di fondi sufficienti per coprire le spese della procedura sommaria<sup><a href="#fn-d7e569" id="fnbck-d7e569">32</a></sup>. In sintesi, va notato che il fallimento privato ai sensi dell’articolo 191 LEF attualmente non permette ai privati di sanare la loro situazione. È infatti difficile immaginare come una persona il cui patrimonio è già stato pignorato diverse volte possa disporre in futuro di attivi da distribuire equamente tra i creditori. Un <i>intervento da parte del legislatore </i>appare pertanto<i> necessario</i>.</p>
<p class="absatzvor-kurs man-font-style-italic ">Conclusione intermedia: situazione insoddisfacente per debitori e creditori</p>
<p class="absatz ">Nel suo rapporto, il Consiglio federale è giunto alla conclusione che gli strumenti giuridici esistenti sono <i>carenti sia dal punto di vista del debitore che da quello del </i><i>creditore</i><sup><a href="#fn-d7e591" id="fnbck-d7e591">33</a></sup><i>.</i> Il diritto vigente non prevede alcuna possibilità in particolare per privati sovraindebitati o indigenti, di sanare le loro finanze in modo duraturo<sup><a href="#fn-d7e600" id="fnbck-d7e600">34</a></sup>. Molti interessati non hanno prospettive concrete di condurre una vita senza debiti e quindi, non hanno <i>alcun incentivo</i> a realizzare redditi (più elevati). </p>
<p class="absatz ">Allo stesso tempo, anche i creditori hanno di solito poche possibilità di essere rimborsati. Infatti, se il reddito del debitore in fallimento rimane inferiore alla soglia che gli permetterebbe di ricostituire il suo patrimonio, dal momento dell’apertura del fallimento tale reddito viene sottratto ai creditori, poiché nella procedura fallimentare privata svizzera non sono <i>inclusi i salari attuali o futuri</i>. L’esecuzione di crediti fallimentari comporta per i creditori<i> spese e rischi finanziari</i> in quanto sono tenuti a pagare anche le spese procedurali e di rappresentanza, se il debitore riesce mediante eccezione a provare che non è tornato a miglior fortuna. A questo proposito, la dottrina parla di una situazione insoddisfacente per debitori e creditori<sup><a href="#fn-d7e622" id="fnbck-d7e622">35</a></sup>.</p>
<p class="absatz ">Infine, anche il <i>principio della parità di trattamento tra i creditori</i> non è sufficientemente rispettato nel caso in cui i debitori sono persone fisiche. L’unica procedura di esecuzione generale, il fallimento privato, può essere avviata solo raramente e si concretizza nell’attestato di carenza di beni. Se i creditori vogliono far valere i loro crediti in un secondo momento, devono nuovamente ricorrere a una procedura di esecuzione speciale.</p>
<div class="footnotes">
<p id="fn-d7e231"><sup><a href="#fnbck-d7e231">6</a></sup><sup></sup>  <inl>Meier I. / Hamburger</inl>, SJZ 2014, 94; CR LP-<inl>Ochsner,</inl> art. 93 N 151.</p>
<p id="fn-d7e243"><sup><a href="#fnbck-d7e243">7</a></sup><sup></sup>  Cfr. <inl>Meier I. / Hamburger</inl>, SJZ 2014, 95; CR LP-<inl>Ochsner,</inl> art. 93 N 151.</p>
<p id="fn-d7e261"><sup><a href="#fnbck-d7e261">8</a></sup><sup></sup>  Rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 3.4.</p>
<p id="fn-d7e271"><sup><a href="#fnbck-d7e271">9</a></sup><sup></sup>  Cfr. <inl>Grundlehner</inl>, «Machen Sie es wie die Swissair», NZZ del 21 set. 2015, 29; rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 3.4.</p>
<p id="fn-d7e281"><sup><a href="#fnbck-d7e281">10</a></sup><sup></sup> <inl>Amonn/Walther</inl>, § 57 N 1; <inl>Meier I. / Hamburger</inl>, SJZ 2014, 95; <inl>Roncoroni</inl>, SozialAktuell 2013, 24; <inl>Lorandi,</inl><i> </i>AJP 2009, 566; <inl>Meier B</inl><i>.</i>, Restschuldbefreiung, 16.</p>
<p id="fn-d7e303"><sup><a href="#fnbck-d7e303">11</a></sup><sup></sup>  <inl>Meier I. / Hamburger</inl>, SJZ 2014, 95; <inl>Roncoroni</inl>, SozialAktuell 2013, 24; <inl>Lorandi,</inl><i> </i>AJP 2009, 566; <inl>Meier B</inl><i>.</i>, Restschuldbefreiung, 16.</p>
<p id="fn-d7e321"><sup><a href="#fnbck-d7e321">12</a></sup><sup></sup>  <inl>Meier B.</inl>, Restschuldbefreiung, 16.</p>
<p id="fn-d7e337"><sup><a href="#fnbck-d7e337">13</a></sup><sup></sup>  Rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 3.2.</p>
<p id="fn-d7e345"><sup><a href="#fnbck-d7e345">14</a></sup><sup></sup>  <inl>Amonn/Walther</inl>, § 41 n. 3.</p>
<p id="fn-d7e355"><sup><a href="#fnbck-d7e355">15</a></sup><sup></sup>  Riguardo agli abusi in materia di fallimento cfr. i lavori concernenti la Mo. 11.3925 Hess «Fallimenti. Impedire gli abusi» all’indirizzo <a href="https://www.bj.admin.ch/bj/it/home/wirtschaft/gesetzgebung/konkursmissbrauch.html" target="_blank">
				www.bj.admin.ch
			</a> &gt; Economia &gt; Progetti di legislazione in corso &gt; Impedire gli abusi. </p>
<p id="fn-d7e369"><sup><a href="#fnbck-d7e369">16</a></sup><sup></sup>  <a href="https://fedlex.data.admin.ch/eli/cc/27/317_321_377" target="_blank">RS <b>220</b></a></p>
<p id="fn-d7e380"><sup><a href="#fnbck-d7e380">17</a></sup><sup></sup> Messaggio dell’8 mag. 1991 concernente la revisione della legge federale sulla esecuzione e sul fallimento, <a href="https://fedlex.data.admin.ch/eli/fga/1991/3_1_1_1" target="_blank">FF <b>1991</b> III 1 </a>segg., 74.</p>
<p id="fn-d7e399"><sup><a href="#fnbck-d7e399">18</a></sup><sup></sup>  <a href="https://fedlex.data.admin.ch/eli/cc/2010/262" target="_blank">RS <b>272</b></a></p>
<p id="fn-d7e413"><sup><a href="#fnbck-d7e413">19</a></sup><sup></sup>  DTF <b>139</b> III 498 consid. 2</p>
<p id="fn-d7e427"><sup><a href="#fnbck-d7e427">20</a></sup><sup></sup>  DTF <b>135</b> III 424 consid. 2.1</p>
<p id="fn-d7e439"><sup><a href="#fnbck-d7e439">21</a></sup><sup></sup>  DTF <b>136</b> III 51 consid. 3.3</p>
<p id="fn-d7e452"><sup><a href="#fnbck-d7e452">22</a></sup><sup></sup>  Rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 3.2.3.4 con ulteriori rimandi.</p>
<p id="fn-d7e469"><sup><a href="#fnbck-d7e469">23</a></sup><sup></sup>  Cfr. «Aperture di procedure di fallimento per grande regione e cantone» &gt; Persone non iscritte nel registro di commercio &gt; Altri fallimenti di persone (secondo LEF) disponibili all’indirizzo: <a href="https://www.bfs.admin.ch/bfs/it/home.html" target="_blank">
				www.bfs.admin.ch
			</a> &gt; Statistiche &gt; Industria, servizi &gt; Imprese e impieghi &gt; Demografia delle imprese &gt; Esecuzioni e fallimenti &gt; Tabelle. </p>
<p id="fn-d7e480"><sup><a href="#fnbck-d7e480">24</a></sup><sup></sup> Cfr. DTF <b>133</b> III 614 consid. 6; DTF <b>119</b> III 113 consid. 3.b</p>
<p id="fn-d7e492"><sup><a href="#fnbck-d7e492">25</a></sup><sup></sup>  Cfr. DTF <b>133</b> III 614 consid. 6.1.2</p>
<p id="fn-d7e505"><sup><a href="#fnbck-d7e505">26</a></sup><sup></sup> Cfr. sentenze del Tribunale federale 5A_915/2014 del 14 gen. 2015 consid. 5.1 e 5A_78/2016 del 14 mar. 2016 consid. 3.1 segg.</p>
<p id="fn-d7e515"><sup><a href="#fnbck-d7e515">27</a></sup><sup></sup>  DTF <b>145</b> III 26</p>
<p id="fn-d7e525"><sup><a href="#fnbck-d7e525">28</a></sup><sup></sup>  DTF <b>145</b> III 26 consid. 2.2</p>
<p id="fn-d7e541"><sup><a href="#fnbck-d7e541">29</a></sup><sup></sup>  Sentenza del Tribunale federale 5A_819/2018 del 4 mar. 2019, consid. 2.4.2.</p>
<p id="fn-d7e549"><sup><a href="#fnbck-d7e549">30</a></sup><sup></sup>  Sentenza del Tribunale federale 5A_433/2019 del 26 set. 2019 consid. 4.1.</p>
<p id="fn-d7e557"><sup><a href="#fnbck-d7e557">31</a></sup><sup></sup>  Sentenza del Tribunale federale 5A_170/2024 del 18 giu. 2024 consid. 3.1 segg.; cfr. anche sentenza del Tribunale federale 5A_161/2023 del 18 ago. 2023 consid. 2.1 segg.</p>
<p id="fn-d7e569"><sup><a href="#fnbck-d7e569">32</a></sup><sup></sup>  Cfr. DTF <b>119</b> III 113 consid. 3.b; <inl>Mercier/Kammermann</inl>, plädoyer 5/16, 38 segg.</p>
<p id="fn-d7e591"><sup><a href="#fnbck-d7e591">33</a></sup><sup></sup>  Rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 3.4.).</p>
<p id="fn-d7e600"><sup><a href="#fnbck-d7e600">34</a></sup><sup></sup>  Cfr. <inl>Meier I./Hamburger</inl>, SJZ 2014, 100; BSK SchKG II-<inl>Brunner/Boller/Fritschi, </inl>art. 191 N 16<i>a</i> segg.</p>
<p id="fn-d7e622"><sup><a href="#fnbck-d7e622">35</a></sup><sup></sup>  <inl>Lorandi</inl><i>,</i> AJP 2009, 569.</p>
</div>
</div></section><section id="lvl_1/lvl_1.1/lvl_1.1.2/lvl_1.1.2.2"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_1/lvl_1.1/lvl_1.1.2/lvl_1.1.2.2">1.1.3.2 Analisi d’impatto della regolamentazione e studi empirici sulla situazione attuale delle persone private indebitate in Svizzera</a>
</h4>
<div class="collapseable">
<p class="absatzvor-kurs man-font-style-italic man-text-align-left ">Contesto</p>
<p class="absatz ">È indiscutibile che una liberazione dal debito porterebbe un grande sollievo per i debitori interessati. Tuttavia, il Consiglio federale ha sempre sottolineato che una nuova procedura di risanamento non deve gravare eccessivamente sugli interessi del settore pubblico e sugli altri creditori<sup><a href="#fn-d7e643" id="fnbck-d7e643">36</a></sup>. La ricerca di un <i>equilibrio tra gli interessi in gioco</i> corrisponde anche al mandato del Parlamento<sup><a href="#fn-d7e653" id="fnbck-d7e653">37</a></sup>. Per disporre di un quadro più attendibile della situazione attuale, e quindi poter valutare meglio gli effetti che potrebbe avere l’introduzione di una procedura di liberazione dal debito, prima della procedura di consultazione sono stati realizzati due studi empirici<sup><a href="#fn-d7e661" id="fnbck-d7e661">38</a></sup>, completati per il messaggio da un terzo studio, ossia un’<i>approfondita analisi d’impatto della regolamentazione (AIR)</i><sup><a href="#fn-d7e673" id="fnbck-d7e673">39</a></sup>.</p>
<p class="absatzvor-kurs man-font-style-italic ">Studio sull’uso degli attestati di carenza di beni</p>
<p class="absatz ">Lo studio intendeva precisare quali svantaggi potrebbe comportare per i creditori la nuova procedura di liberazione dal debito residuo. A questo scopo, è stata effettuata una stima dei casi in cui secondo la situazione giuridica attuale, una nuova rivendicazione dei crediti per i quali era già stato emesso un attestato di carenza di beni avrebbe avuto buone prospettive di riuscita e quali sarebbero stati i costi. L’attenzione si è quindi concentrata sulla <i>rivendicazione di crediti a lungo termine </i>nei confronti di privati sovraindebitati e sottoposti a una procedura di pignoramento infruttuosa, visto che sarebbero loro i potenziali destinatari delle nuove procedure. Dato che i creditori fanno valere gran parte degli attestati di carenza di beni al di fuori della procedura di esecuzione, è stato scelto l’approccio di uno <i>studio qualitativo sotto forma di interviste</i> per ottenere, con un onere ragionevole, valutazioni e risultati rappresentativi. Sono stati intervistati creditori particolarmente interessati (agenzie di incasso crediti, uffici delle contribuzioni, assicuratori malattie, agenzie di incasso alimenti, banche, agenzia di riscossione del canone radiotelevisivo), nonché uffici di consulenza sui debiti e uffici dei fallimenti. Sono inoltre anche state consultate le statistiche disponibili e la pertinente letteratura. Il rapporto finale fornisce un quadro approssimativo di come sono gestiti i crediti constatati da attestati di carenza di beni e del loro valore residuo.</p>
<p class="absatz ">Secondo il rapporto, il <i>6 per cento dei</i> <i>privati</i> in Svizzera possiede almeno un attestato di carenza di beni e il numero di tali attestati ammonta a diversi milioni. Il volume stimato è di circa 20 miliardi di franchi svizzeri. I debiti fiscali e i premi impagati delle casse malati formano generalmente le categorie di debito più comuni.</p>
<p class="absatz ">Gli attestati di carenza di beni sono gestiti per un periodo relativamente lungo dai creditori stessi o da agenzie d’incasso professionali. La prescrizione di 20 anni previsto all’articolo 149<i>a</i> capoverso 1 LEF interviene raramente, poiché il termine è <i>regolarmente</i> <i>interrotto</i> da atti giuridici dei creditori, ad esempio per avviare una nuova esecuzione. Secondo i creditori intervistati la probabilità più alta di riscuotere un credito si realizza <i>tra tre e otto anni dal rilascio dell’attestato di carenza di beni</i>: in tale periodo è infatti possibile che il debitore abbia sanato la sua situazione finanziaria. Otto anni dopo il rilascio dell’attestato, la <i>probabilità di rimborso</i> tende invece di nuovo <i>verso lo zero</i>. Lo sviluppo del <i>valore di un credito constatato da un attestato di carenza di beni</i> segue quindi una curva a forma di S orizzontale: negli anni immediatamente successivi all’emissione dell’attestato di carenza di beni il valore è piuttosto basso, poiché il debitore deve prima riprendersi economicamente. In seguito il valore aumenta in modo lineare, per poi nuovamente diminuire tra il terzo e l’ottavo anno dal rilascio dell’attestato di carenza di beni. Infatti, dopo tale periodo, il valore dell’attestato tende verso lo zero. È possibile che alcuni rimborsi vengano effettuati più tardi, ma la probabilità è bassa. </p>
<p class="absatz ">Il valore degli attestati di carenza di beni sull’intero periodo è valutato in modo diverso dai creditori a seconda della composizione del loro portfolio e dell’intensità con cui li perseguono. L’associazione delle società d’incasso (Inkasso Suisse, ex vsi) ha dichiarato che <i>circa 60 per cento degli attestati di carenza di beni non sono mai rimborsati</i>. Il <i>credito è interamente rimborsato</i> <i>solo nel 12 per cento</i><i> </i>dei casi. Il <i>rimborso medio su tutti gli attestati e sull’intero periodo </i>è pari al <i>17 per cento</i> dei crediti risultanti dagli attestati di carenza di beni iniziali. Il rapporto Ecoplan afferma inoltre che, mentre dal punto di vista economico il lungo periodo risulta sensato per il creditore, per il debitore invece costituisce una fase della vita lunga e stressante a livello psicologico e pratico. </p>
<p class="absatzvor-kurs man-font-style-italic ">Studio sugli effetti di una procedura di liberazione dal debito residuo</p>
<p class="absatz ">Lo studio aveva lo scopo di individuare e quantificare gli effetti della procedura di liberazione dal debito residuo sui debitori. Sono stati analizzati sia <i>gli effetti diretti</i> sui debitori, ad esempio sulla <i>salute</i> o <i>sull’integrazione nel mercato del lavoro</i>, sia gli <i>effetti indiretti</i> sullo Stato tradotti in <i>minori spese </i>per l’aiuto sociale o per i sussidi per le assicurazioni malattie e <i>l’aumento delle entrate fiscali</i>. </p>
<p class="absatz ">Anche in tale contesto è stato scelto l’approccio di uno studio qualitativo sotto forma di interviste con esperti. È stato tuttavia difficile per loro valutare gli effetti, visto che molto dipende <i>dalle modalità della procedura di liberazione dal debito residuo</i>, ma anche <i>da altri fattori</i> indispensabili per un risanamento duraturo della situazione finanziaria come <i>la consulenza </i>del debitore o l’integrazione nel mercato del lavoro.</p>
<p class="absatz "><i>Le stime sono state fatte per diverse categorie di debitori.</i> L’effetto è stato giudicato particolarmente positivo per i debitori che <i>non possono offrire un rimborso o solo una quota di rimborso insufficiente</i> o <i>hanno un gruppo di creditori con composizione sfavorevole</i>, ma che godono altrimenti di <i>circostanze stabili</i>. Un importante effetto positivo è previsto anche per gli <i>imprenditori individuali insolventi</i>. Alcuni di loro hanno <i>debiti elevati</i> derivanti da precedenti attività commerciali, il che riduce la loro motivazione professionale. La liberazione dal debito residuo potrebbe facilitare <i>l’ingresso nella vita adulta e professionale dei giovani adulti</i> che, a causa di determinati eventi, sono confrontati già in giovane età a debiti considerevoli. Se si tratta invece di debiti minori legati ai crediti al consumo, c’è una buona possibilità che possano essere rimborsati durante la vita lavorativa. Per i <i>debitori in età di pensionamento</i>, gli effetti <i>sociali sono meno pronunciati</i> rispetto ai giovani debitori, poiché non si ripercuotono più sulla vita lavorativa. Infine, la situazione è particolarmente <i>complessa</i> per le <i>persone indebitate che percepiscono l’aiuto sociale</i>. Nel loro caso, l’indebitamento è spesso <i>solo uno dei tanti problemi</i> da affrontare. Per liberarsi dall’aiuto sociale, oltre a ridurre il loro debito nella gran parte dei casi devono imperativamente cambiare la loro situazione lavorativa. Da un punto di vista sociale, la procedura potrebbe aiutare alcune persone a reintegrarsi e a <i>liberarsi dall’aiuto sociale</i>. Per la maggior parte degli interessati, tuttavia, <i>non è probabile che questo avvenga solo grazie alla procedura di liberazione dal debito residuo</i> che costituisce <i>solo uno dei diversi fattori</i> che contribuiscono a stabilizzare in modo duraturo la situazione. Invece non vanno sottovalutati gli <i>effetti della menzionata procedura sulla salute</i> di questa categoria di persone.</p>
<p class="absatz ">Nel complesso, lo studio giunge alla conclusione che la riduzione del debito non avrebbe un <i>effetto positivo</i> solo sul debitore stesso, ma anche sul suo ambiente. Una procedura di liberazione dal debito residuo può quindi permettere a certi tipi di debito-ri, che attualmente non hanno accesso a possibilità di sdebitarsi, di <i>iniziare da capo</i>, con <i>effetti positivi sia a livello personale che sociale</i>.</p>
<p class="absatzvor-kurs man-font-style-italic ">AIR approfondita</p>
<p class="absatz ">La <i>BSS Volkswirtschaftliche Beratung</i> è stata incaricata dell’esecuzione di un’AIR approfondita per esaminare in modo dettagliato i punti finora non analizzati dei costi che risultano per gli enti pubblici dalla creazione di nuovi compiti e dell’assunzione per lo meno parziale delle spese procedurali, contrapponendoli ai vantaggi di un nuovo inizio finanziario per i debitori durevolmente insolventi. Sono state completate, aggiornate e integrate in un’AIR approfondita anche le ripercussioni sui creditori e i debitori in seguito all’evoluzione del progetto di revisione<sup><a href="#fn-d7e803" id="fnbck-d7e803">40</a></sup>.</p>
<p class="absatz ">L’AIR approfondita ha confermato la necessità di un intervento statale e la mancanza di alternative di liberazione duratura dai debiti<sup><a href="#fn-d7e813" id="fnbck-d7e813">41</a></sup>. Per quanto riguarda le ripercussioni delle due procedure proposte, l’AIR ha rivelato quanto segue:</p>
<p class="absatz ">La <i>procedura concordataria semplificata </i>comporta semplificazioni procedurali che dovrebbero ridurre le spese per i debitori e anche per i creditori e le autorità. Complessivamente ci si attende un numero esiguo di procedure concordatarie semplificate, di modo che anche le loro ripercussioni globali dovrebbero restare contenute.</p>
<p class="absatz ">Nel complesso, la <i>procedura del fallimento risanatorio </i>presenta un <i>bilancio costi benefici positivo</i>. In particolare lo Stato e i contribuenti dovrebbero beneficiare di una diminuzione delle spese sociali e di entrate fiscali più elevate. Secondo le stime della BSS, le spese a carico dello Stato (spese procedurali, spese per la consulenza in materia di debiti, perdite sui crediti) dovrebbero essere <i>più che compensate</i>. Vi sono vantaggi anche per i debitori che in futuro saranno in grado di saldare i loro debiti in modo duraturo.</p>
<p class="absatz ">Per i creditori del fallimento – segnatamente per quelli non privilegiati (con crediti di terza classe) – nel fallimento risanatorio ci si aspetta una <i>minima perdita</i> la cui entità dipende in particolare dall’importo degli emolumenti procedurali.</p>
<div class="footnotes">
<p id="fn-d7e643"><sup><a href="#fnbck-d7e643">36</a></sup><sup></sup>  Rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 7.</p>
<p id="fn-d7e653"><sup><a href="#fnbck-d7e653">37</a></sup><sup></sup>  Cfr. motivazione alla Mo. 18.3683 Flach «Procedura di risanamento per privati. Migliori prospettive future per debitori e creditori».</p>
<p id="fn-d7e661"><sup><a href="#fnbck-d7e661">38</a></sup><sup></sup>  Disponibile all’indirizzo: <a href="https://www.bj.admin.ch/bj/it/home/wirtschaft/gesetzgebung/schuldsanierung.html" target="_blank">
				www.bj.admin.ch
			</a> &gt; Economia &gt; Progetti di legislazione conclusi &gt; Esecuzione e fallimento (Procedura di risanamento). </p>
<p id="fn-d7e673"><sup><a href="#fnbck-d7e673">39</a></sup><sup></sup>  BSS Volkswirtschaftliche Beratung, RFA: Sanierungsverfahren für natürliche Personen del 19 set. 2024 (documento soltanto in ted.), disponibile all’indirizzo: <a href="https://www.bj.admin.ch/bj/it/home/wirtschaft/gesetzgebung/schuldsanierung.html" target="_blank">
				www.bj.admin.ch
			</a> &gt; Economia &gt; Progetti di legislazione in corso &gt; Procedura di risanamento per le persone fisiche.</p>
<p id="fn-d7e803"><sup><a href="#fnbck-d7e803">40</a></sup><sup></sup>  Cfr. AIR approfondita BSS (nota a piè di pagina 39), Sintesi.</p>
<p id="fn-d7e813"><sup><a href="#fnbck-d7e813">41</a></sup><sup></sup>  Cfr. AIR approfondita BSS (nota a piè di pagina 39), n. 2 e 3.</p>
</div>
</div></section>
</div></section><section id="lvl_1/lvl_1.1/lvl_1.1.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.1/lvl_1.1.3">1.1.4 Elaborazione del disegno</a>
</h3>
<div class="collapseable">
<p class="absatzvor ">Per sostenere l’elaborazione del disegno e del messaggio, l’amministrazione ha <i>istituito un gruppo di esperti</i> che è stato <i>consultato</i> in varie tornate di colloqui. Il disegno <i>non esprime le opinioni personali o collettive degli esperti consultati</i>, anche se le discussioni con loro hanno naturalmente dato un contributo decisivo alle riflessioni dell’Amministrazione e del Consiglio federale. Il gruppo di esperti era composto dalle seguenti persone (in ordine alfabetico): </p>
<dl>
<dt>– </dt>
<dd>Yves de Mestral, servizi comunali e di esecuzione Zürich 03, rappresentante della Conferenza degli ufficiali di esecuzione e fallimenti della Svizzera, settore esecuzioni; </dd>
<dt>– </dt>
<dd>Prof. dott. Tanja Domej, Università di Zurigo;</dd>
<dt>– </dt>
<dd>Dott. Matthias Häuptli, ufficio di esecuzione e fallimento di Basilea Città, rappresentante della Conferenza degli ufficiali di esecuzione e fallimenti della Svizzera, settore fallimenti;</dd>
<dt>– </dt>
<dd>Dott. Markus Hess, Associazione Finanziamento al consumo Svizzera (FCS), ex Schweizerischer Leasingverband (SLV);</dd>
<dt>– </dt>
<dd>Prof. dott. Ingrid Jent-Sørensen, ex. tribunale superiore di Zurigo, Università di Zurigo, rappresentante dell’associazione svizzera dei magistrati (SVR-ASM);</dd>
<dt>– </dt>
<dd>Rémy Kammermann, Centre Social Protestant de Genève, Haute école de Travail social de Genève, rappresentante dell’associazione mantello Schuldenberatung Schweiz;</dd>
<dt>– </dt>
<dd>Prof. dott. Isaak Meier, Università di Zurigo, studio legale Rutschmann Schwaibold e partner;</dd>
<dt>– </dt>
<dd>Patrik Odermatt, Kaiser Odermatt &amp; Partner AG, rappresentante Inkasso Suisse;</dd>
<dt>– </dt>
<dd>Pascal Pfister, direttore dell’associazione mantello Schuldenberatung Schweiz;</dd>
<dt>– </dt>
<dd>Daniele Scaiotti, Cornèr Bank AG, rappresentante Swiss Payment Association (SPA);</dd>
<dt>– </dt>
<dd>Prof. dott. Daniel Staehelin, Kellerhals Carrard, Università di Basilea.</dd>
</dl>
</div></section>
</div></section><section id="lvl_1/lvl_1.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.2">1.2 Alternative vagliate e soluzioni scelte</a>
</h2>
<div class="collapseable">
<p class="absatzvor ">Già nel rapporto del Consiglio federale del 9 marzo 2018 «Sanierungsverfahren für Privatpersonen» (procedura di risanamento per privati), l’Esecutivo aveva espresso la sua preferenza per una combinazione di <i>due strumenti diversi</i>: un concordato giudiziale per debitori in grado di sanare la loro situazione finanziaria grazie a un reddito regolare e una procedura residuale legale, monitorata dagli uffici dei fallimenti e d’esecuzione, con successiva liberazione dal debito residuo. Nonostante tale conclusione, sono state esaminate ancora una volta altre alternative.</p>
<section id="lvl_1/lvl_1.2/lvl_1.2.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.2/lvl_1.2.1">1.2.1 Nessuna modifica del vigente diritto sul fallimento privato</a>
</h3>
<div class="collapseable">
<p class="absatzvor ">Nel rapporto del 2018, il Consiglio federale era già dell’avviso che l’attuale procedura di fallimento sia <i>meno adatta</i> a soddisfare le esigenze dei debitori privati e dei loro creditori di una <i>procedura di rimborso</i> (con realizzazione del patrimonio)<sup><a href="#fn-d7e895" id="fnbck-d7e895">42</a></sup>. Ciononostante, è stata esaminata ancora una volta l’opportunità di una semplice modifica delle disposizioni sul fallimento privato <i>per permettere ai debitori di ottenere più facilmente un attestato di carenza di beni</i>. L’adeguamento della <i>soglia che permette di accedere a tale procedura</i> potrebbe essere combinato con altre modifiche di legge per migliorare la situazione dei debitori. Si potrebbe in particolare introdurre un <i>termine di prescrizione più breve</i> per gli attestati di carenza di beni – ad esempio di dieci anni – ed <i>escluderne l’interruzione</i>. Inoltre, anche <i>l’espressione </i><i>«</i><i>ritorno a miglior fortuna</i><i>»</i> (art. 265 cpv. 2 e art. 265<i>a</i> LEF) potrebbe essere modificata al fine di uniformare la base di calcolo in tutta la Svizzera ed evitare le trappole dell’attuale prassi poco coerente<sup><a href="#fn-d7e920" id="fnbck-d7e920">43</a></sup>. Infine, si potrebbe prevedere che il <i>ritorno a miglior fortuna </i>debba essere <i>esaminato d’ufficio</i> e che <i>un minimo vitale maggiorato</i> (in base al bilancio per il calcolo del ritorno a miglior fortuna) sia applicato al momento del pignoramento per un credito fallimentare risultante da un attestato di carenza di beni. Questo si tradurrebbe <i>de facto</i> in molti casi – anche se non legalmente – in una liberazione dal debito per i crediti fallimentari. Desideri di modifiche di questo tipo sono stati formulati anche da diversi partecipanti alla consultazione.</p>
<p class="absatz ">Tuttavia, poiché gli <i>incentivi negativi</i><sup><a href="#fn-d7e939" id="fnbck-d7e939">44</a></sup> <i>impediscono</i> un ritorno a miglior fortuna e di conseguenza anche <i>un miglioramento della situazione dei creditori</i>, il Consiglio federale continua ad essere dell’opinione che la dichiarazione di fallimento privato non sia una buona soluzione. A partire da tale dichiarazione, infatti, il reddito del debitore viene automaticamente sottratto ai creditori (art. 206 LEF). Se in un secondo momento i creditori vogliono far valere di nuovo il loro credito, devono ricorrere all’esecuzione speciale, assumendo tutti i rischi connessi. Se la soglia di accesso al fallimento privato fosse abbassata, il debitore potrebbe invece semplicemente dichiararsi insolvente e verrebbe<i> de facto</i> liberato – almeno per il prossimo futuro – dai crediti fallimentari <i>senza dover soddisfare alcun requisito aggiuntivo</i>. Tale effetto liberatorio durerebbe fino al ritorno del debitore a miglior fortuna, <i>incitandolo </i>a non perseguire la sua ripresa economica con pieno vigore. </p>
<p class="absatz ">Appare invece più efficace introdurre una liberazione dal debito al termine di una <i>procedura di rimborso pluriennale</i>, durante la quale l’autorità controlla regolarmente che il debitore non contragga nuovi impegni sproporzionati e che il debitore possa vivere per diversi anni con un budget ridotto. Questa procedura permette inoltre ai creditori di <i>approfittare per diversi anni dell’intero reddito realizzato e di tutti i beni acquisiti dal debitore.</i> I creditori non sarebbero più obbligati ad agire individualmente, e in concorrenza tra loro, per ottenere la realizzazione forzata del patrimonio del debitore; la parità di trattamento dei creditori sarebbe invece garantita fino alla fine della fase di prelievo. Tutte le parti coinvolte beneficerebbero di una situazione ufficialmente monitorata e regolamentata. Il Consiglio federale preferisce la proposta nuova procedura di fallimento risanatorio per persone fisiche al fallimento privato. Per evitare contraddizioni o nuovi incentivi negativi, si astiene anche dal proporre contemporaneamente una modifica del fallimento privato. Le <i>disposizioni del fallimento privato</i> <i>non sono quindi interessate</i> dalla presente revisione. La <i>prassi</i> dimostrerà se il fallimento privato continuerà ad essere applicato.</p>
<div class="footnotes">
<p id="fn-d7e895"><sup><a href="#fnbck-d7e895">42</a></sup><sup></sup>  Rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 7.</p>
<p id="fn-d7e920"><sup><a href="#fnbck-d7e920">43</a></sup><sup></sup>  Rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 3.2.3.3.</p>
<p id="fn-d7e939"><sup><a href="#fnbck-d7e939">44</a></sup><sup></sup>  Rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 3.2.3.4 e n. 1.1.3.1.</p>
</div>
</div></section><section id="lvl_1/lvl_1.2/lvl_1.2.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.2/lvl_1.2.2">1.2.2 Rinuncia alla liberazione dal debito immediata nei «casi senza speranza»</a>
</h3>
<div class="collapseable">
<p class="absatzvor ">È stata esaminata anche una liberazione dal debito immediata nei «casi senza speranze», per esempio se il <i>raggiungimento di una quota pignorabile non sembra realistico a lungo termine</i> a causa dell’età, della malattia o di altre circostanze. In questi casi, non ha senso, a prima vista, portare avanti una procedura di diversi anni che genererebbe <i>costi inutili</i>. Anche per i debitori, la liberazione <i>immediata</i> dal debito potrebbe essere più vantaggiosa.</p>
<p class="absatz ">La <i>difficoltà di definire i «casi senza speranza»</i>, e quindi anche di effettuare <i>previsioni</i> attendibili nei singoli casi, ostacola l’introduzione di una liberazione dal debito immediata. Non sembra affatto auspicabile che un ente statale divida i debitori in casi senza speranza e in casi promettenti. C’è anche da temere che si creino <i>incentivi negativi</i> se in caso di <i>deterioramento</i> della situazione fosse possibile una liberazione dal debito immediata. Questo potrebbe compromettere <i>l’accettazione</i> della procedura più rigorosa con una fase di rateizzazione pluriennale. Infine, la letteratura di diritto comparato<sup><a href="#fn-d7e993" id="fnbck-d7e993">45</a></sup> sottolinea l’<i>effetto di apprendimento</i> dei sistemi con <i>piani di rateizzazione. </i>Un debitore che deve rinunciare a una parte del suo reddito (anche potenziale) per diversi anni e rispettare un piano di rimborso sarà automaticamente portato a una gestione finanziaria più responsabile. Poiché tali sistemi richiedono impegno da parte del debitore, sono anche percepiti come <i>più equi</i> e sono quindi meglio accettati<sup><a href="#fn-d7e1011" id="fnbck-d7e1011">46</a></sup>. <i>I vantaggi</i> di una liberazione dal debito immediata nei «casi senza speranza» <i>non compensano gli svantaggi</i>. </p>
<div class="footnotes">
<p id="fn-d7e993"><sup><a href="#fnbck-d7e993">45</a></sup><sup></sup>  Cfr. <inl>Kilborn</inl>, Emory Bankruptcy Development Journal Vol. 22 (2005), 29; cfr. anche <inl>Kilborn/Garrido/Booth/Niemi/Ramsay</inl>, World Bank Report on the Treatment of the Insolvency of Natural Persons, n. 443.</p>
<p id="fn-d7e1011"><sup><a href="#fnbck-d7e1011">46</a></sup><sup></sup>  <inl>Kilborn</inl>, Emory Bankruptcy Development Journal Vol. 22 (2005), 31.</p>
</div>
</div></section><section id="lvl_1/lvl_1.2/lvl_1.2.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.2/lvl_1.2.3">1.2.3 Nessuna modifica dell’ordine dei privilegi</a>
</h3>
<div class="collapseable">
<p class="absatzvor ">Gli esperti hanno chiesto un <i>adeguamento degli attuali privilegi nel fallimento </i>di cui cui dovrebbe essere tenuto conto anche nella procedura concordataria. Questa richiesta è stata presentata da più partecipanti anche nella procedura di consultazione. I creditori privilegiati sono in particolare i lavoratori, le persone con crediti di mantenimento e di assistenza in virtù del diritto di famiglia (art. 219 cpv. 4, prima classe LEF, di solito per crediti sorti nei sei mesi precedenti) e le assicurazioni malattie (art. 219 cpv. 4, seconda classe lett. c LEF). L’omologazione di un concordato nella procedura concordataria presuppone che il soddisfacimento dei crediti privilegiati sia <i>sufficientemente garantito</i>, a meno che singoli creditori abbiano esplicitamente rinunciato a esigere una garanzia per i loro crediti (art. 306 cpv. 1 n. 2 LEF). Di norma, ciò significa che i fondi per coprire i crediti privilegiati devono in linea di principio essere già disponibili quando il concordato viene omologato. I creditori privilegiati non sono di conseguenza compresi nel computo dei quorum richiesti per l’omologazione del concordato (art. 305 cpv. 2 LEF). Hanno diritto di voto i creditori non privilegiati (creditori di terza classe), che sono anche gli unici a dover rinunciare a parte dei loro crediti. </p>
<p class="absatz ">Gli esperti hanno sottolineato che i privilegi hanno spesso <i>impedito</i> <i>risanamenti promettenti</i>. Temono che tale problema si accentui nel caso di privati, per i quali i <i>premi arretrati dell’assicurazione malattie costituiscono i debiti più frequenti</i><sup><a href="#fn-d7e1041" id="fnbck-d7e1041">47</a></sup> e <i>riduca </i><i>notevolmente</i><i> l’attrattiva della procedura concordataria semplificata proposta</i>. Dal momento che lo Stato ha un forte interesse che i risanamenti siano efficaci<sup><a href="#fn-d7e1054" id="fnbck-d7e1054">48</a></sup>, il gruppo di esperti ha proposto varie modifiche ai privilegi attuali:</p>
<dl>
<dt>– </dt>
<dd>prendere in considerazione <i>solo il</i> <i>privilegio della prima classe</i> per la procedura concordataria semplificata per i privati;</dd>
<dt>– </dt>
<dd>
<i>limitare nel tempo</i> il privilegio dei creditori di seconda classe, come quello dei creditori di prima classe. Trattare come crediti privilegiati solo i crediti sorti nei sei mesi che precedono l’apertura della procedura;</dd>
<dt>– </dt>
<dd>
<i>i creditori privilegiati hanno diritto soltanto al 50 per cento dei dividendi</i> nella procedura concordataria semplificata per privati.</dd>
</dl>
<p class="absatz ">Va ricordato che il privilegio delle assicurazioni sociali è <i>già stato abolito una volta</i><sup><a href="#fn-d7e1084" id="fnbck-d7e1084">49</a></sup> e successivamente <i>reintrodotto</i><sup><a href="#fn-d7e1098" id="fnbck-d7e1098">50</a></sup>. L’abolizione ha avuto luogo nel quadro di un’importante revisione della LEF che aveva l’obiettivo di semplificare la procedura di fallimento e di tenere conto del principio fondamentale dell’equo trattamento di tutti i creditori nella procedura di fallimento<sup><a href="#fn-d7e1111" id="fnbck-d7e1111">51</a></sup>. L’iniziativa parlamentare 99.420 della Commissione della sicurezza sociale della sanità del Consiglio nazionale (CSSS‑N) «Privilegio nel fallimento e assicurazioni sociali» ha reintrodotto il privilegio delle assicurazioni sociali, giustificando tale decisione con <i>la mancanza di libertà contrattuale da parte degli assicuratori sociali</i>. Questi ultimi devono garantire una <i>copertura di base</i> e sono obbligati per legge a concludere contratti. Al contrario, i creditori privati possono tenere conto della solvibilità dei loro partner contrattuali al momento della stipulazione del contratto e, se necessario, tutelarsi attraverso un obbligo di pagamento anticipato o la fornitura di una garanzia<sup><a href="#fn-d7e1132" id="fnbck-d7e1132">52</a></sup><i>.</i> Mettendo le assicurazioni sociali sullo stesso piano degli altri creditori, il rischio di perdite viene trasferito agli assicurati solvibili che pagano premi e contributi creando <i>una componente di solidarietà sup</i><i>plementare.</i> Nel suo parere, il Consiglio federale aveva accolto con favore la reintroduzione dei privilegi, anche se andava contro le tendenze del diritto fallimentare moderno e la parità di trattamento tra i creditori<sup><a href="#fn-d7e1152" id="fnbck-d7e1152">53</a></sup>. Infatti l’abolizione aveva iniziato a ripercuotersi <i>negativamente sui bilanci delle assicurazioni sociali.</i></p>
<p class="absatz ">Il Consiglio federale <i>non ritiene quindi opportuno</i> modificare l’ordine dei privilegi<i> nell’ambito del presente progetto</i>. Una modifica di tale portata per un solo gruppo di persone potrebbe portare a contraddizioni. Un cambiamento dei privilegi andrebbe preso in considerazione soltanto nel quadro di un <i>esame generale e fondamentale</i>. Le considerazioni formulate in occasione della reintroduzione dei privilegi delle assicurazioni sociali sono ancora attuali e, secondo il Consiglio federale, permettono di rifiutare una nuova abolizione dei privilegi fallimentari delle assicurazioni sociali.  </p>
<div class="footnotes">
<p id="fn-d7e1041"><sup><a href="#fnbck-d7e1041">47</a></sup><sup></sup>  Rapporto Ecoplan «Umgang mit Verlustscheinen» (gestione degli attestati di carenza beni, documento disponibile soltanto in ted.), 9 segg.; rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1)., n. 2.4. </p>
<p id="fn-d7e1054"><sup><a href="#fnbck-d7e1054">48</a></sup><sup></sup>  Rapporto Ecoplan «Effekte eines Restschuldbefreiungsverfahrens auf die Schuldner», (effetti di una procedura di liberazione dal debito residuo sul debitore, documento disponibile soltanto in ted.), pag. 9 segg.</p>
<p id="fn-d7e1084"><sup><a href="#fnbck-d7e1084">49</a></sup><sup></sup>  Legge federale sulla esecuzione e sul fallimento, Modifica del 16 dic. 1994, <a href="https://fedlex.data.admin.ch/eli/oc/1995/1227_1227_1227" target="_blank">RU <b>1995 </b>1227</a>.</p>
<p id="fn-d7e1098"><sup><a href="#fnbck-d7e1098">50</a></sup><sup></sup>  Legge federale sulla esecuzione e sul fallimento, Modifica del 24 mar. 2000, <a href="https://fedlex.data.admin.ch/eli/oc/2000/401" target="_blank">RU <b>2000</b> 2531</a>.</p>
<p id="fn-d7e1111"><sup><a href="#fnbck-d7e1111">51</a></sup><sup></sup>  Messaggio del Consiglio federale dell’8 mag. 1991, <a href="https://fedlex.data.admin.ch/eli/fga/1991/3_1_1_1" target="_blank">FF <b>1991 </b>III 1</a>, <i>91 </i>segg. </p>
<p id="fn-d7e1132"><sup><a href="#fnbck-d7e1132">52</a></sup><sup></sup>  Rapporto della Commissione della sicurezza sociale e della sanità del Consiglio nazionale del 26 marzo 1999, <a href="https://fedlex.data.admin.ch/eli/fga/1999/1_9126_8486_8077" target="_blank">FF <b>1999</b> 8077</a>, <i>8080</i>.</p>
<p id="fn-d7e1152"><sup><a href="#fnbck-d7e1152">53</a></sup><sup></sup>  <a href="https://fedlex.data.admin.ch/eli/fga/1999/1_9547_8886_8458" target="_blank">FF <b>1999</b> 8458</a></p>
</div>
</div></section><section id="lvl_1/lvl_1.2/lvl_1.2.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.2/lvl_1.2.4">1.2.4 Adeguamento separato del minimo vitale del diritto dell’esecuzione (art. 93 LEF) per includervi le imposte</a>
</h3>
<div class="collapseable">
<p class="absatzvor ">La mozione 24.3000 Inclusione delle imposte nel calcolo del minimo esistenziale, depositata dalla Commissione degli affari giuridici del Consiglio degli Stati (CAG‑S), ha incaricato il Consiglio federale di esaminare diverse possibilità di includere le imposte correnti nel calcolo del minimo vitale e di presentare al Parlamento un progetto di revisione. La mozione si rifà al rapporto «Berücksichtigung von Steuerforderungen bei der Berechnung des Existenzminimums»<sup><a href="#fn-d7e1177" id="fnbck-d7e1177">54</a></sup> (tenere conto dei crediti fiscali nel calcolo del minimo vitale) in adempimento del postulato 18.4263 Gutjahr del 1° novembre 2023 in cui il Consiglio federale si era espresso a favore di una revisione in tal senso della LEF. La mozione 24.3000 è stata accettata dal Consiglio degli Stati il 13 marzo 2024<sup><a href="#fn-d7e1188" id="fnbck-d7e1188">55</a></sup> e dal Consiglio nazionale il 27 maggio 2024<sup><a href="#fn-d7e1198" id="fnbck-d7e1198">56</a></sup> senza voti contrari.</p>
<p class="absatz ">Nel rapporto sul postulato il Consiglio federale ha delineato due approcci risolutivi. Innanzitutto sarebbe possibile un calcolo basato sulla tariffa dell’imposta alla fonte. In modo analogo al prelievo dell’imposta alla fonte il datore di lavoro potrebbe versare una quota del salario direttamente alle autorità fiscali basandosi su un’istruzione dell’ufficio d’esecuzione a tale riguardo. Sarebbe anche possibile che il datore di lavoro, oltre alla parte pignorata del salario, versi all’ufficio d’esecuzione anche la quota che spetta alle imposte e che quest’ultimo la usi per saldare direttamente i crediti d’imposta. Ciò corrisponde alla soluzione recentemente entrata in vigore per i premi di cassa malati (art. 93 cpv. 4 LEF)<sup><a href="#fn-d7e1210" id="fnbck-d7e1210">57</a></sup>. Tuttavia, andrebbe accettato che la tariffa dell’imposta alla fonte rappresenta soltanto un’approssimazione delle imposte effettivamente dovute che viene corretta successivamente soltanto in casi eccezionali. Un’ulteriore possibilità consisterebbe nella confisca e nell’amministrazione fiduciaria da parte dell’ufficio d’esecuzione dell’ammontare delle imposte stabilito con un calcolo provvisorio. Una volta disponibile il calcolo definitivo, l’ufficio d’esecuzione pagherebbe le imposte e distribuirebbe un eventuale importo rimanente ai creditori del relativo gruppo di pignoramento. Questa soluzione porterebbe a risultati più precisi, ma non sarebbe direttamente conciliabile con l’attuale sistema basato sul pignoramento annuale e su diversi gruppi di creditori; non sarebbe inoltre attuabile senza importanti modifiche del sistema. Il Consiglio federale non ha ancora espresso preferenze riguardo alle soluzioni proposte. I vantaggi e svantaggi delle diverse varianti dovrebbero essere attentamente ponderati nell’ambito dell’elaborazione del progetto e con il ricorso a periti. Inoltre, sarebbe necessario eseguire una consultazione sulla soluzione scelta.</p>
<p class="absatz ">Non è pertanto appropriato modificare l’articolo 93 LEF nell’ambito della presente revisione. I lavori necessari e l’esecuzione di una consultazione ritarderebbero eccessivamente l’introduzione delle possibilità di risanamento per persone fisiche, possibilità attese da tempo. L’inclusione delle imposte correnti nel budget delle persone che sono oggetto di un fallimento risanatorio, sotto il profilo tecnico, può essere garantita in altro modo (cfr. art. 339 lett. b D‑LEF e il relativo commento al n. 5.1) a prescindere dalla prevista revisione dell’articolo 93 LEF.</p>
<div class="footnotes">
<p id="fn-d7e1177"><sup><a href="#fnbck-d7e1177">54</a></sup><sup></sup>  Disponibile all’indirizzo: <a href="https://www.parlament.ch/it/ratsbetrieb/suche-curia-vista/geschaeft?AffairId=20184263" target="_blank">
				www.parlamento.ch
			</a> &gt; Ratsbetrieb &gt; Suche Curia Vista &gt; 18.4263 &gt; Bericht in Erfüllung des parlamentarischen Vorstosses (documento disponibile soltanto in ted. e franc.).</p>
<p id="fn-d7e1188"><sup><a href="#fnbck-d7e1188">55</a></sup><sup></sup>  Boll. Uff. <b>2024</b> S 235</p>
<p id="fn-d7e1198"><sup><a href="#fnbck-d7e1198">56</a></sup><sup></sup>  Boll. Uff.<b> 2024 </b>N 810</p>
<p id="fn-d7e1210"><sup><a href="#fnbck-d7e1210">57</a></sup><sup></sup>  Modifica del 18 mar. 2022 della legge federale sull’assicurazione malattie (LAMal; <a href="https://fedlex.data.admin.ch/eli/cc/1995/1328_1328_1328" target="_blank">RS <b>832.10</b></a>), <a href="https://fedlex.data.admin.ch/eli/fga/2022/701" target="_blank">FF <b>2022</b> 701</a>; sulla procedura legislativa cfr. <a href="https://www.parlament.ch/it/ratsbetrieb/suche-curia-vista/geschaeft?AffairId=20160312" target="_blank">				www.parlamento.ch			</a> &gt; Attività parlamentare &gt; Ricerca Curia Vista &gt; 16.312.</p>
</div>
</div></section>
</div></section><section id="lvl_1/lvl_1.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.3">1.3 Rapporto con il programma di legislatura e il piano finanziario, nonché con le strategie del Consiglio federale</a>
</h2>
<div class="collapseable">
<p class="absatzvor ">Il progetto non è annunciato né nel messaggio del 24 gennaio 2024<sup><a href="#fn-d7e1236" id="fnbck-d7e1236">58</a></sup> sul programma di legislatura 2023–2027 né nel decreto federale del 6 giugno 2024<sup><a href="#fn-d7e1248" id="fnbck-d7e1248">59</a></sup> sul programma di legislatura 2023–2027. Le proposte modifiche di legge costituiscono un’attuazione di interventi parlamentari (v. n. 1.4) e sono quindi imperativamente necessarie.</p>
<div class="footnotes">
<p id="fn-d7e1236"><sup><a href="#fnbck-d7e1236">58</a></sup><sup></sup>  <a href="https://fedlex.data.admin.ch/eli/fga/2024/525" target="_blank">FF <b>2024</b> 525</a></p>
<p id="fn-d7e1248"><sup><a href="#fnbck-d7e1248">59</a></sup><sup></sup>  <a href="https://fedlex.data.admin.ch/eli/fga/2024/1440" target="_blank">FF <b>2024</b> 1440</a></p>
</div>
</div></section><section id="lvl_1/lvl_1.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.4">1.4 Interventi parlamentari</a>
</h2>
<div class="collapseable">
<p class="absatzvor ">Il Consiglio federale propone di togliere dal ruolo i seguenti interventi parlamentari in quanto adempiuti:</p>
<p></p>
<div class="table layout-table"><table>
			
			
			<tr>
				
				
				<td>
					
					<p class="man-template-tab-krpr ">2019</p>
				</td>
				<td>
					
					<p class="man-template-tab-krpr ">M</p>
				</td>
				<td>
					
					<p class="man-template-tab-krpr ">18.3510</p>
				</td>
				<td>
					
					<p class="man-template-tab-krpr ">Permettere il reinserimento economico delle persone senza concrete possibilità di sdebitarsi<br>(S 11.09.2018, Hêche; N 04.03.2019)</p>
				</td>
			</tr>
			<tr>
				
				
				<td>
					
					<p class="man-template-tab-krpr ">2019</p>
				</td>
				<td>
					
					<p class="man-template-tab-krpr ">M</p>
				</td>
				<td>
					
					<p class="man-template-tab-krpr ">18.3683</p>
				</td>
				<td>
					
					<p class="man-template-tab-krpr ">Procedura di risanamento per privati. Migliori prospettive future per debitori e creditori<br>(N 28.09.2018, Flach; S 19.06.2019)</p>
				</td>
			</tr>
		</table></div>
</div></section>
</div></section><section id="lvl_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_2">2 Procedura preliminare, compresa la consultazione</a>
</h1>
<div class="collapseable">
<section id="lvl_2/lvl_2.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.1">2.1 Consultazione</a>
</h2>
<div class="collapseable">
<p class="absatzvor ">La consultazione sull’avamprogetto di revisione della LEF (procedura di risanamento per persone fisiche) è durata dal 3 giugno al 26 settembre 2022<sup><a href="#fn-d7e1331" id="fnbck-d7e1331">60</a></sup>. Il Consiglio federale proponeva la creazione di due nuove procedure: una procedura concordataria semplificata per debitori non soggetti all’esecuzione in via di fallimento e una procedura fallimentare sotto forma di una procedura di risanamento per tutte le persone fisiche. </p>
<p class="absatz ">Nelle situazioni in cui un debitore dispone di redditi regolari, un concordato giudiziale nel cui ambito una maggioranza di creditori può vincolare singoli creditori non consenzienti rappresenta la migliore possibilità per trovare soluzioni flessibili nel singolo caso. Per agevolare la conclusione di tali convenzioni è stato proposto di adeguare singoli punti delle regole vigenti della procedura concordataria alle necessità dei privati. È stata proposta una procedura residuale per i casi in cui la necessaria maggioranza di creditori non può essere raggiunta, in particolare per i debitori senza possibilità di rimborso. Si tratta di una procedura fallimentare monitorata dall’ufficio dei fallimenti e dall’ufficio d’esecuzione destinata alle persone fisiche sotto forma di una procedura di risanamento con successiva liberazione dal debito residuo. Nell’avamprogetto era previsto un trasferimento del procedimento dagli uffici dei fallimenti agli uffici d’esecuzione subito dopo la conclusione delle tappe di diritto fallimentare del procedimento; in posizione centrale vi era il prelievo dei redditi correnti.</p>
<p class="absatz ">Nella consultazione sono pervenuti i pareri di 25 Cantoni, 7 partiti e 60 organizzazioni e altri interessati, quindi in totale sono stati presentati 92 pareri<sup><a href="#fn-d7e1346" id="fnbck-d7e1346">61</a></sup>.</p>
<div class="footnotes">
<p id="fn-d7e1331"><sup><a href="#fnbck-d7e1331">60</a></sup><sup></sup>  <a href="https://www.fedlex.admin.ch/it/consultation-procedures/ended/2022" target="_blank">
				www.fedlex.admin.ch
			</a> &gt; Consultazioni &gt; Consultazioni concluse &gt; 2022 &gt; DFGP &gt; Consultazione 2021/97.</p>
<p id="fn-d7e1346"><sup><a href="#fnbck-d7e1346">61</a></sup><sup></sup>  L’avamprogetto sottoposto a consultazione, il rapporto esplicativo e il rapporto sui risultati possono essere consultati su <a href="https://www.fedlex.admin.ch/it/consultation-procedures/ended/2022" target="_blank">
				www.fedlex.admin.ch
			</a> &gt; Procedure di consultazione &gt; Procedure di consultazione concluse &gt; 2022 &gt; DFGP &gt; Consultazione 2021/97.</p>
</div>
</div></section><section id="lvl_2/lvl_2.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.2">2.2 Sintesi dei risultati della consultazione</a>
</h2>
<div class="collapseable">
<p class="absatzvor ">In linea di massima, la maggior parte dei Cantoni (24 su 25), dei partiti (6 su 7), delle organizzazioni e degli altri interessati (47 su 60) approva il progetto. Un partito e 8 organizzazioni e altri interessati rifiutano del tutto la revisione proposta<sup><a href="#fn-d7e1361" id="fnbck-d7e1361">62</a></sup>.</p>
<p class="absatz ">La procedura concordataria semplificata per privati è stata approvata dalla grande maggioranza dei partecipanti e criticata soltanto da alcuni<sup><a href="#fn-d7e1371" id="fnbck-d7e1371">63</a></sup>. Va notato che molte organizzazioni e altri interessati non si sono espressi su questa parte del progetto.</p>
<p class="absatz ">Anche l’introduzione di una procedura fallimentare per persone fisiche con successiva liberazione dal debito residuo è stata in via di principio approvata dalla maggioranza dei partecipanti: 21 Cantoni su 25, 6 partiti su 7 e 46 organizzazioni e altri interessati su 60<sup><a href="#fn-d7e1381" id="fnbck-d7e1381">64</a></sup>. L’introduzione di una tale procedura è stata rifiutata in linea di principio da 3 Cantoni, un partito e 9 organizzazioni e altri interessati. La procedura proposta è stata criticata più volte perché ritenuta onerosa e complicata anche dai partecipanti che l’hanno accolta. Le critiche e le proposte di miglioramenti hanno in particolare portato sull’apertura della procedura, la lunghezza dei termini, la suddivisione dei compiti prevista dall’avamprogetto tra uffici dei fallimenti e uffici d’esecuzione e le previste eccezioni dalla liberazione dal debito residuo. Infine alcuni Cantoni (8 su 25) e la maggioranza dei partiti (5 su 7) e delle organizzazioni e degli altri interessati (35 su 60) hanno chiesto l’introduzione di una disposizione che obblighi i Cantoni a predisporre offerte di consulenza, al fine di creare una base per un accompagnamento uniforme dei debitori da parte di operatori sociali.</p>
<div class="footnotes">
<p id="fn-d7e1361"><sup><a href="#fnbck-d7e1361">62</a></sup><sup></sup>  Rapporto sui risultati, n. 3.</p>
<p id="fn-d7e1371"><sup><a href="#fnbck-d7e1371">63</a></sup><sup></sup>  Rapporto sui risultati, n. 4.1.</p>
<p id="fn-d7e1381"><sup><a href="#fnbck-d7e1381">64</a></sup><sup></sup>  Rapporto sui risultati, n. 6.1.</p>
</div>
</div></section><section id="lvl_2/lvl_2.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.3">2.3 Valutazione dei risultati della consultazione</a>
</h2>
<div class="collapseable">
<p class="absatzvor ">La <i>necessità di intervenire </i>nell’ambito delle persone fisiche indebitate è stata ampiamente condivisa nella consultazione. La grande maggioranza dei partecipanti ha anche in via di principio approvato il progetto con le due nuove procedure proposte per risanare le persone fisiche. Il Consiglio federale ha pertanto proseguito i lavori sulle due nuove procedure riprendendo diverse esigenze espresse durante la consultazione.</p>
<p class="absatz ">Nella consultazione sono state poche le critiche (formulate) alla <i>procedura concordataria semplificata per persone non soggette all’esecuzione in via di fallimento</i> e, di conseguenza, anche poche le osservazioni su dettagli, ma alcune proposte di miglioramenti sono state integrate nel disegno (v. al riguardo il commento agli articoli 331<i>a</i>–331<i>g</i> D‑LEF al n. 5.1). Le disposizioni sulla procedura concordataria semplificata sono state riordinate e dove possibile semplificate. Alcuni partecipanti hanno suggerito <i>semplificazioni anche per la procedura concordataria ordinaria </i>o hanno proposto modifiche che avrebbero ripercussioni anche sulla procedura concordataria ordinaria. Il Consiglio federale ritiene tuttavia che una revisione di tale procedura esulerebbe dall’ambito del presente progetto. Le disposizioni sulla procedura concordataria ordinaria si rivolgono a grandi imprese e gruppi e la loro modifica richiederebbe pertanto chiarimenti e valutazioni supplementari che non possono essere adeguatamente eseguite nel quadro del presente progetto concepito per situazioni semplici. Inoltre il diritto sul risanamento delle imprese è stato riveduto recentemente<sup><a href="#fn-d7e1405" id="fnbck-d7e1405">65</a></sup>. Le proposte di modifiche della procedura concordataria ordinaria non sono pertanto state riprese. </p>
<p class="absatz ">La proposta <i>procedura di fallimento per persone fisiche sotto forma di procedura di risanamento con successiva liberazione dal debito residuo</i> è stata in via di principio approvata dalla maggioranza, che l’ha però trovata troppo complicata. L’avamprogetto proponeva un trasferimento della competenza per la procedura dagli uffici dei fallimenti agli uffici d’esecuzione. Questa suddivisione dei compiti è stata decisamente rifiutata nella consultazione: per tutta la durata della procedura la competenza e la direzione devono spettare a un solo ufficio. </p>
<div class="footnotes"><p id="fn-d7e1405"><sup><a href="#fnbck-d7e1405">65</a></sup><sup></sup>  <a href="https://fedlex.data.admin.ch/eli/oc/2013/757" target="_blank">RU <b>2013</b> 4111</a>; cfr. la panoramica e la documentazione all’indirizzo <a href="https://www.bj.admin.ch/bj/it/home/wirtschaft/gesetzgebung/archiv/schkg.html" target="_blank">				www.bj.admin.ch			</a> &gt; Economia &gt; Progetti di legislazione in corso &gt; Progetti di legislazione conclusi &gt; Esecuzione e fallimento (Procedura di risanamento).</p></div>
</div></section><section id="lvl_2/lvl_2.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.4">2.4 Modifiche dopo la procedura di consultazione</a>
</h2>
<div class="collapseable">
<p class="absatzvor ">Il Consiglio federale ha accolto nel presente disegno la summenzionata richiesta di semplificazione. La procedura consiste in un’<i>esecuzione generale per l’appuramento complessivo della situazione debitoria </i>con effetto su tutti i debiti del debitore e quindi di un tipo speciale di procedura fallimentare. È pertanto evidente che l’ufficio dei fallimenti deve essere l’autorità che dirige la procedura. Anche dal punto di vista della tecnica legislativa, è opportuno classificare la procedura come procedura fallimentare perché così innumerevoli rimandi (nel diritto penale, fiscale e del registro di commercio) valgono automaticamente e non devono essere adeguati. Malgrado tale classificazione i Cantoni devono poter prevedere che sia l’ufficio d’esecuzione a dirigere la procedura. La designazione dell’ufficio competente deve essere lasciata alla sovranità cantonale in materia di procedura (art. 341 cpv. 1 D‑LEF).</p>
<p class="absatz ">La designazione della nuova procedura, ritenuta ingombrante nella consultazione, va sostituita con «<i>fallimento risanatorio per persone fisiche</i>». Oltre a queste modifiche tecniche della procedura in seguito ai risultati della consultazione sono stati effettuati i seguenti adeguamenti: </p>
<dl>
<dt>– </dt>
<dd>
<i>precisazione della cerchia dei destinatari del fallimento risanatorio:</i> diversi partecipanti alla consultazione hanno chiesto di inserire nella legge una definizione più chiara della cerchia dei destinatari e di precisare che la procedura è accessibile anche alle persone che non dispongono di una quota da prelevare. D’altra parte vi è anche il timore che la procedura sia eccessivamente accessibile. Definendo chiaramente la nozione di «durevole insolvenza» e rendendo imperativo un tentativo di trovare un accordo con i creditori per i debitori con aspettative nonché per i debitori che si trovano provvisoriamente in una fase della vita con entrate ridotte (p. es. a causa dei figli o di una formazione) si vogliono evitare abusi. Per i debitori con possibilità di rimborso attuali o future sostanziali la procedura concordataria semplificata è la prima scelta per ottenere un risanamento tenendo adeguatamente conto degli interessi dei creditori;</dd>
<dt>– </dt>
<dd>
<i>adeguamento dei termini:</i> la durata del prelievo (quattro anni) è stata ritenuta troppo lunga dalla maggioranza dei partecipanti ed è quindi stata ridotta a tre anni. Non vanno ignorate le esperienze fatte all’estero dove le procedure sono state abbreviate per aumentare il numero dei successi. Diversi Cantoni e organizzazioni sono inoltre favorevoli a ridurre da 15 a 10 anni il termine durante il quale, dopo la concessione della liberazione dal debito residuo, non possono essere avviate nuove procedure di fallimento risanatorio, anche questo in considerazione di termini analoghi all’estero. Il Consiglio federale ha soddisfatto anche questa richiesta;</dd>
<dt>– </dt>
<dd>
<i>incremento patrimoniale straordinario dopo la fine della procedura:</i> alcuni partecipanti alla consultazione hanno proposto di tenere conto delle aspettative esistenti o di incrementi patrimoniali straordinari per un determinato periodo dopo la conclusione della procedura e di farli pervenire ai creditori. Una tale normativa contraddice il <i>principio del clean break</i> (rottura netta), ma può servire a evitare abusi e ad aumentare l’accettazione della liberazione dal debito residuo. Il Consiglio federale propone pertanto una disposizione che permetta di far pervenire per cinque anni dopo la fine della procedura di fallimento risanatorio gli incrementi straordinari di capitale ai creditori riducendo le loro perdite;</dd>
<dt>– </dt>
<dd>
<i>messa a disposizione di offerte di consulenza da parte dei Cantoni</i><i>:</i> l’introduzione di una disposizione che obbliga i Cantoni a mettere a disposizione offerte di accompagnamento e consulenza è stata richiesta molto spesso da diversi partecipanti alla consultazione. Si intende così creare una base per un accompagnamento sociale uniforme dei debitori. Per il successo della procedura un accompagnamento da parte di specialisti nell’ambito della consulenza sui debiti e sul risanamento è decisivo. Per garantire un’applicazione uniforme del diritto federale una nuova disposizione intende obbligare i Cantoni a garantire l’accesso a consultori pubblici o privati;</dd>
<dt>– </dt>
<dd>
<i>eccezioni alla liberazione dal debito residuo</i><i>:</i> in sede di consultazione è stato espresso un ampio consenso sul fatto che multe, pene pecuniarie e crediti di riparazione non devono rientrare nella liberazione dal debito residuo. È tuttavia stata fortemente criticata, in parte anche dai Cantoni, l’eccezione prevista per i crediti per la restituzione di prestazioni dell’aiuto sociale; in proposito è stata necessaria una nuova valutazione. Ora il Consiglio federale propone di prevedere un’eccezione dalla liberazione dal debito residuo soltanto per i crediti per la restituzione di <i>prestazioni delle assicurazioni sociali indebitamente percepite</i>.</dd>
</dl>
</div></section>
</div></section><section id="lvl_3"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_3">3 Diritto comparato</a>
</h1>
<div class="collapseable">
<section id="lvl_3/lvl_3.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.1">3.1 Diritto comparato nel rapporto «Sanierungsverfahren für Privatpersonen» del 9 marzo 2018</a>
</h2>
<div class="collapseable">
<p class="absatzvor ">Nel rapporto «Sanierungsverfahren für Privatpersonen» del 9 marzo 2018 (procedura di risanamento per privati), il Consiglio federale ha effettuato una comparazione approfondita dei sistemi giuridici di <i>Germania, Austria, Francia, Svezia </i>e<i> Stati Uniti</i> e ha fornito una <i>panoramica</i> di altri sistemi giuridici<sup><a href="#fn-d7e1479" id="fnbck-d7e1479">66</a></sup>. Sono state valutate anche le <i>statistiche </i>e gli<i> studi empirici disponibili</i> su questi Paesi. In tale contesto è emerso che, a differenza della Svizzera, la maggior parte dei Paesi europei e anche gli Stati Uniti prevedono procedure che permettono ai privati di essere liberati dai loro debiti. Sebbene queste procedure siano oggetto di frequenti esami e revisioni legislative, <i>il loro principio non viene praticamente più messo in discussione</i>. I dati empirici disponibili suggeriscono che le procedure non sono a disposizione di tutti i debitori, ma offrono comunque ad una parte di loro una <i>seconda opportunità per iniziare una vita senza debiti</i>. Al contempo emerge che queste procedure <i>incentivano l’imprenditoria</i><i>lità</i> e non vi sono <i>prove di un impatto negativo</i> sul <i>comportamento di pagamento dei debitori</i> o sulla <i>concessione di crediti</i><sup><a href="#fn-d7e1505" id="fnbck-d7e1505">67</a></sup><i>.</i></p>
<div class="footnotes">
<p id="fn-d7e1479"><sup><a href="#fnbck-d7e1479">66</a></sup><sup></sup>  Rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 4.</p>
<p id="fn-d7e1505"><sup><a href="#fnbck-d7e1505">67</a></sup><sup></sup>  Rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 5.2.</p>
</div>
</div></section><section id="lvl_3/lvl_3.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.2">3.2 Novità legate all’attuazione della direttiva (UE) 2019/1023 sulla ristrutturazione e sull’insolvenza del 20 giugno 2019</a><span class="man-font-weight-normal"><sup><a href="#fn-d7e1517" id="fnbck-d7e1517">68</a></sup></span>
</h2>
<div class="footnotes"><p id="fn-d7e1517"><sup><a href="#fnbck-d7e1517">68</a></sup><sup></sup>  Direttiva (UE) 2019/1023 del Parlamento europeo e del Consiglio del 20 giugno 2019 riguardante i quadri di ristrutturazione preventiva, l’esdebitazione e le interdizioni, e le misure volte ad aumentare l’efficacia delle procedure di ristrutturazione, insolvenza ed esdebitazione, e che modifica la direttiva (UE) 2017/1132 (direttiva sulla ristrutturazione e sull’insolvenza), GU L 172, 26 giugno 2019, pag. 18 segg.</p></div>
<div class="collapseable">
<p class="absatzvor ">La direttiva (UE) 2019/1023 sulla ristrutturazione e sull’insolvenza obbliga gli Stati membri a prevedere una procedura che consenta agli <i>imprenditori</i> (comprese le persone fisiche che sono imprenditori) di <i>estinguere i loro debiti entro tre anni</i>. Gli Stati membri possono calcolare il periodo di tre anni dall’apertura della procedura o dall’inizio del periodo di rimborso. L’obiettivo della direttiva è un’armonizzazione più completa del diritto in materia d’insolvenza nell’interesse del buon funzionamento del mercato interno e di una reale unione del mercato dei capitali. Sotto il titolo «<i>seconda opportunità» </i>gli Stati membri sono invitati a considerare l’applicazione delle nuove regole anche ai<i> consumatori.</i> Spesso non è possibile fare una chiara distinzione tra i debiti contratti dagli imprenditori nel corso della loro attività imprenditoriale, commerciale, artigianale o da freelance e quelli invece contratti al di fuori di queste attività. Se i diversi tipi di debito richiedessero l’applicazione di procedure separate con requisiti di accesso e termini di esdebitazione distinti, gli imprenditori non potrebbero effettivamente usufruire di una seconda opportunità<sup><a href="#fn-d7e1534" id="fnbck-d7e1534">69</a></sup>.</p>
<p class="absatz "><i>Germania e Austria </i>hanno risposto a questo invito e – anche in seguito all’intensificarsi della problematica dell’indebitamento nella crisi del coronavirus – <i>hanno abbreviato </i>le loro procedure di liberazione dal debito residuo per i consumatori:</p>
<p class="absatz ">Il 17 dicembre 2020, il <i>Bundestag tedesco</i> ha approvato la legge che abbrevia ulteriormente da sei a tre anni dalla sua apertura la durata della procedura di liberazione dal debito residuo<sup><a href="#fn-d7e1551" id="fnbck-d7e1551">70</a></sup> per tutti i debitori. Questo emendamento – che fa parte del pacchetto di misure congiunturali di lotta alla crisi – intende offrire ai debitori onesti un nuovo inizio economico. Il comitato giuridico incaricato dell’esame preliminare<sup><a href="#fn-d7e1566" id="fnbck-d7e1566">71</a></sup> ha eliminato dal progetto di legge del Governo una disposizione che limitava al 30 giugno 2025 la validità della procedura abbreviata per i consumatori<sup><a href="#fn-d7e1578" id="fnbck-d7e1578">72</a></sup>. Ora invece, una prescrizione obbliga il Governo a valutare<sup><a href="#fn-d7e1595" id="fnbck-d7e1595">73</a></sup> e riferire al Bundestag entro il 30 giugno 2024, in che modo abbreviare la procedura di liberazione dal debito residuo influisce sulle richieste di risanamento, sulla disciplina dei pagamenti e sull’attività economica dei consumatori e, se necessario, a proporre misure legislative. Il Governo federale ha presentato un pertinente rapporto il 12 giugno 2024<sup><a href="#fn-d7e1608" id="fnbck-d7e1608">74</a></sup>. Questo sostiene sostanzialmente che non vi sono indicazioni di un impatto negativo dell’abbreviazione della procedura sulle richieste di risanamento, sulla disciplina dei pagamenti e sull’attività economica dei consumatori, ma che l’attendibilità dei dati raccolti è fortemente limitata dalla brevità del periodo di valutazione e dalla situazione mondiale eccezionale. Non essendo stato riscontrato un impatto negativo della riduzione della durata della procedura, un intervento legislativo non è necessario. </p>
<p class="absatz ">L’<i>Austria</i> ha approvato una legge di attuazione della direttiva sulla ristrutturazione e sull’insolvenza<sup><a href="#fn-d7e1625" id="fnbck-d7e1625">75</a></sup> che riduce la fase di prelievo da cinque a tre anni per gli imprenditori. In seguito alla pandemia di COVID‑19 la stessa scadenza è prevista anche per i consumatori, ma per loro il termine ultimo è il 16 luglio 2026. Le procedure avviate dopo il 17 luglio 2026 saranno nuovamente sottoposte a un periodo di prelievo di cinque anni<sup><a href="#fn-d7e1636" id="fnbck-d7e1636">76</a></sup>. Per la procedura con un periodo di prelievo di tre anni (procedura di prelievo con piano di risanamento) i requisiti riguardo alla buona fede del debitore sono stati definiti in modo più rigoroso. Allo stesso tempo viene mantenuta la procedura previgente con una fase di prelievo di cinque anni (fase di prelievo con un piano di prelievo). Nessuna delle due procedure prevede una quota minima. L’organizzazione mantello dei servizi riconosciuti dallo Stato per la consulenza in materia di debiti invita periodicamente il legislatore austriaco a mantenere a tre anni la fase di prelievo<sup><a href="#fn-d7e1644" id="fnbck-d7e1644">77</a></sup>. Il trattamento di una richiesta in tal senso in Parlamento è finora stato rinviato<sup><a href="#fn-d7e1655" id="fnbck-d7e1655">78</a></sup>. </p>
<p class="absatz ">Diversi Stati (p. es. Francia e Svezia), già prima dell’entrata in vigore della direttiva (UE) 2019/1023, avevano introdotto per gli imprenditori una procedura di liberazione dal debito breve di al massimo tre anni<sup><a href="#fn-d7e1667" id="fnbck-d7e1667">79</a></sup>.</p>
<div class="footnotes">
<p id="fn-d7e1534"><sup><a href="#fnbck-d7e1534">69</a></sup><sup></sup>  Direttiva (UE) 2019/1023 sulla ristrutturazione e sull’insolvenza del 20 giugno 2019, consid. 21.</p>
<p id="fn-d7e1551"><sup><a href="#fnbck-d7e1551">70</a></sup><sup></sup>  Decreto legislativo del Bundestag «Gesetz zur weiteren Verkürzung des Restschuldbefreiungsverfahrens und zur Anpassung pandemiebedingter Vorschriften im Gesellschafts-, Genossenschafts-, Vereins- und Stiftungsrecht sowie im Miet- und Pachtrecht» (<i>legge sull’ulteriore riduzione della durata della procedura di liberazione dal debito </i><i>residuo</i><i> e sulla modifica delle prescrizioni imposte dalla pandemia nel diritto societario della società cooperativa, delle associazioni e delle fondazioni, nonché della locazione e dell’affitto</i>) BT Drucksache 761/20, disponibile in ted. all’indirizzo:  <a href="https://www.bundesrat.de/SharedDocs/drucksachen/2020/0701-0800/761-20.pdf?__blob=publicationFile&amp;v=1" target="_blank">
				www.bundesrat.de/SharedDocs/drucksachen/2020/0701-0800/761-20.pdf?__blob=publicationFile&amp;v=1
			</a>. </p>
<p id="fn-d7e1566"><sup><a href="#fnbck-d7e1566">71</a></sup><sup></sup>  Progetto di legge del Governo federale «Entwurf eines Gesetzes zur weiteren Verkürzung des Restschuldbefreiungsverfahrens» (<i>progetto di legge sull’ulteriore riduzione </i><i>della durata</i><i> della procedura di liberazione dal debito residuo</i>) del 31 ago. 2020, BT Drucksache 19/21981.</p>
<p id="fn-d7e1578"><sup><a href="#fnbck-d7e1578">72</a></sup><sup></sup>  Raccomandazione della commissione giuridica e della protezione dei consumatori (6<sup>a</sup> commissione) a) relativa al progetto di legge del Governo federale – Drucksachen 19/21981, 19/22773, 19/23054 n. 4 – «Entwurf eines Gesetzes zur weiteren Verkürzung des Restschuldbefreiungsverfahrens» (<i>progetto di legge sull’ulteriore riduzione </i><i>della durata</i><i> della procedura di liberazione dal debito residuo</i>), BT Drucksache 19/25251 e dibattiti sono disponibili in ted. all’indirizzo: <a href="https://www.bundestag.de/dokumente/textarchiv/2020/kw51-de-restschuldbefreiungsverfahren-812882" target="_blank">
				www.bundestag.de/dokumente/textarchiv/2020/kw51-de-restschuldbefreiungsverfahren-812882
			</a>. </p>
<p id="fn-d7e1595"><sup><a href="#fnbck-d7e1595">73</a></sup><sup></sup>  Art. 107<i>a</i> «Einführungsgesetzes zur Insolvenzordnung» (<i>legge introduttiva dell’ordinamento dell’insolvenza</i>).</p>
<p id="fn-d7e1608"><sup><a href="#fnbck-d7e1608">74</a></sup><sup></sup>  Bericht der Bundesregierung zur Evaluation des Gesetzes zur weiteren Verkürzung des Restschuldbefreiungsverfahrens und zur Anpassung pandemiebedingter Vorschriften im Gesellschafts-, Genossenschafts-, Vereins- und Stiftungsrecht sowie im Miet- und Pachtrecht vom 12. Juli 2024 (<i>rapporto del Governo federale sulla valutazione della legge sull’ulteriore abbreviazione della procedura di liberazione dal debito residuo e sull’adeguamento delle prescrizioni prese in seguito alla pandemia nel diritto societario, della società cooperativa, delle associazioni e delle fondazioni, nonché nel diritto della locazione e dell’affitto del 12 giu. 2024</i>), Drucksache 20/12250, disponibile in ted. all’indirizzo: <a href="https://dserver.bundestag.de/btd/20/122/2012250.pdf" target="_blank">
				https://dserver.bundestag.de/btd/20/122/2012250.pdf
			</a>.</p>
<p id="fn-d7e1625"><sup><a href="#fnbck-d7e1625">75</a></sup><sup></sup>  Disponibile in ted. all’indirizzo: <a href="https://www.parlament.gv.at/PAKT/VHG/XXVII/I/I_00950/index.shtml" target="_blank">
				www.parlament.gv.at/PAKT/VHG/XXVII/I/I_00950/
				 index.shtml
			</a>.</p>
<p id="fn-d7e1636"><sup><a href="#fnbck-d7e1636">76</a></sup><sup></sup>  A proposito della procedura di regolamento dei debiti in Austria cfr. rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 4.3.</p>
<p id="fn-d7e1644"><sup><a href="#fnbck-d7e1644">77</a></sup><sup></sup>  Cfr. da ultimo Schuldenreport 2024, pag. 16 (rapporto sui debiti), disponibile in ted. all’indirizzo: <a href="https://schuldenberatung.at/wp-content/uploads/2024/05/asb_Schuldenreport2024_EndV.pdf" target="_blank">
				https://schuldenberatung.at/wp-content/uploads/2024/05/asb_Schuldenreport2024_EndV.pdf
			</a>.</p>
<p id="fn-d7e1655"><sup><a href="#fnbck-d7e1655">78</a></sup><sup></sup>  <a href="https://www.parlament.gv.at/gegenstand/XXVII/A/3266?selectedStage=100" target="_blank">
				www.parlament.gv.at/gegenstand/XXVII/A/3266?selectedStage=100
			</a></p>
<p id="fn-d7e1667"><sup><a href="#fnbck-d7e1667">79</a></sup><sup></sup>  Rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 4.</p>
</div>
</div></section>
</div></section><section id="lvl_4"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_4">4 Punti essenziali del progetto</a>
</h1>
<div class="collapseable">
<section id="lvl_4/lvl_4.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.1">4.1 La normativa proposta</a>
</h2>
<div class="collapseable">
<section id="lvl_4/lvl_4.1/lvl_4.1.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.1">4.1.1 In generale</a>
</h3>
<div class="collapseable">
<p class="absatzvor ">Come ha spiegato nel suo rapporto «Sanierungsverfahren für Privatpersonen» del 9 marzo 2018, il Consiglio federale raccomanda la creazione di due nuove procedure per rispondere alle necessità delle <i>diverse categorie di debitori</i>:</p>
<dl>
<dt>– </dt>
<dd>per i <i>debitori che dispongono di un reddito regolare e sono in grado di compiere un risanamento, </i>il <i>concordato giudiziale </i>– strumento con cui una maggioranza di creditori può vincolare alcuni creditori che non accettano il concordato – è la migliore possibilità di trovare soluzioni flessibili nei singoli casi e permettere al debitore di risanare durevolmente le sue finanze. A tal fine possono essere ampiamente riprese, modificandone singoli punti, le regole attuali della <i>procedura concordataria.</i> Si propone una <i>procedura concordataria semplificata per debitori non soggetti all’esecuzione in via di fallimento</i> (art. 331<i>a</i>–331<i>g</i> D‑LEF);</dd>
<dt>– </dt>
<dd>per i debitori che non ottengono la maggioranza di creditori necessaria per l’accettazione del concordato – ad esempio <i>persone che non hanno possibilità di rimborsare</i>, con <i>debiti elevati</i> o <i>sfavoriti dalla composizione del gruppo dei loro creditori</i> – deve essere creata una <i>procedura residuale</i>. È nell’interesse della collettività offrire una <i>prospettiva</i> anche a questi debitori. In tal modo possono essere creati <i>incentivi a rinunciare all’aiuto sociale</i> e si potranno eliminare gli <i>incentivi negativi</i> presenti nel sistema attuale. La procedura meglio adeguata come procedura residuale sembra essere una <i>procedura di prelievo </i>sottoposta a un monitoraggio ufficiale. Si propone una <i>procedura di fallimento risanatorio per persone fisiche (fallimento risanatorio) </i>con successiva liberazione dal debito residuo (art. 337–350 D‑LEF). Anche questa procedura si fonda prevalentemente su regole e modelli consolidati.</dd>
</dl>
</div></section><section id="lvl_4/lvl_4.1/lvl_4.1.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.2">4.1.2 Concordato semplificato per debitori non soggetti all’esecuzione in via di fallimento</a>
</h3>
<div class="collapseable">
<p class="absatzvor ">Per i debitori non soggetti all’esecuzione in via di fallimento – ossia debitori non iscritti nel registro di commercio (art. 39 LEF) – si propone un <i>concordato semplificato </i>(art. 331<i>a</i>–331<i>g</i> D‑LEF). Il concordato si contraddistingue in particolare per le seguenti caratteristiche: </p>
<dl>
<dt>– </dt>
<dd>
<i>base contrattuale:</i> la forma contrattuale permette di trovare soluzioni di risanamento flessibili mediante negoziati tra debitori e creditori. La legge rinuncia in ampia misura a regole sul contenuto;</dd>
<dt>– </dt>
<dd>
<i>concordato giudiziale:</i> una maggioranza qualificata di creditori può accettare una soluzione adeguata al singolo caso e vincolare così gli altri creditori. Ciò impedisce che singoli creditori possano far fallire un risanamento adeguato.</dd>
</dl>
<p class="absatz ">Con la sua flessibilità, la procedura concordataria semplificata permette un risanamento del debitore con la partecipazione dei creditori e dovrebbe essere la <i>procedura scelta dai debitori con sostanziali possibilità di rimborso attuali o future</i>. In un concordato si può non soltanto convenire una remissione parziale dei crediti, ma anche una dilazione (eventualmente anche pluriennale) per i debitori che hanno difficoltà finanziarie temporanee (<i>concordato per dilazione di pagamento</i>), per consentire al debitore una ripresa finanziaria e l’uscita dalla spirale dei debiti. Un concordato per dilazione di pagamento può dare buoni risultati anche per i debitori con <i>aspettative</i> come future eredità legali. Il debitore e i creditori possono anche negoziare una combinazione di remissione parziale e dilazione. Il giudice del concordato omologa il concordato se lo ritiene adeguato e una maggioranza qualificata di creditori lo ha accettato.</p>
<p class="absatz ">I processi di un concordato ordinario devono essere adeguati alle speciali necessità di persone non soggette all’esecuzione in via di fallimento, di regola si tratta di <i>situazioni semplici</i>. Il disegno prevede <i>agevolazioni </i>nei seguenti punti:</p>
<dl>
<dt>– </dt>
<dd>
<i>rinuncia alle assemblee dei creditori:</i> possibilità di decisioni per via scritta;</dd>
<dt>– </dt>
<dd>
<i>non considerazione dei creditori non attivi</i>;</dd>
<dt>– </dt>
<dd>
<i>rinuncia alla garanzia dei crediti privilegiati:</i> possibilità di rateizzazione;</dd>
<dt>– </dt>
<dd>
<i>rinuncia alle udienze di fronte al giudice</i>.</dd>
</dl>
</div></section><section id="lvl_4/lvl_4.1/lvl_4.1.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.3">4.1.3 Fallimento risanatorio per persone fisiche</a>
</h3>
<div class="collapseable">
<section id="lvl_4/lvl_4.1/lvl_4.1.3/lvl_4.1.3.1"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.3/lvl_4.1.3.1">4.1.3.1 Punti essenziali della procedura</a>
</h4>
<div class="collapseable">
<p class="absatzvor ">Come procedura residuale, il Consiglio federale propone una <i>procedura di fallimento risanatorio per persone fisiche (fallimento risanatorio)</i> che <i>riunisca regole consolidate del fallimento e del pignoramento</i> (art. 337–350 D‑LEF). È concepita come <i>procedura generale di esecuzione</i> che corrisponde sostanzialmente a una <i>procedura di fallimento prolungata</i> nel cui ambito ai creditori del fallimento non sono assegnati soltanto i beni che appartengono al debitore nel momento dell’apertura della procedura (massa fallimentare), ma per una fase di tre anni sono prelevati a favore dei creditori del fallimento tutti i redditi che eccedono il minimo vitale del debitore. Essendo una <i>forma speciale di procedura fallimentare</i>, essa è aperta e conclusa dal giudice del fallimento. Le regole del fallimento si applicano al rilevamento dei debiti e all’appuramento del patrimonio disponibile nel momento dell’apertura della procedura; si tratta della tradizionale parte fallimentare della procedura. Inoltre è prevista una <i>fase di prelievo triennale durante la quale i beni disponibili sono prelevati</i> sotto monitoraggio ufficiale <i>a favore di tutti i creditori del fallimento</i>. La procedura si conclude con una <i>liberazione dal debito residuo</i>.</p>
<p class="absatz ">Conformemente a diverse proposte della dottrina, il Consiglio federale ha esaminato se le regole del concordato sarebbero adeguate anche per questa procedura residuale. In ogni caso verrebbe redatto un <i>piano individuale di appuramento dei debiti</i> la cui adeguatezza sarebbe verificata dal giudice<sup><a href="#fn-d7e1809" id="fnbck-d7e1809">80</a></sup>. Il concordato si basa su negoziati contrattuali con una maggioranza di creditori e su un certo controllo da parte dei creditori<sup><a href="#fn-d7e1821" id="fnbck-d7e1821">81</a></sup>; le regole di questo istituto non appaiono tuttavia ideali per una <i>procedura ufficiale di esecuzione generale</i>. L’indeterminazione del criterio dell’«adeguatezza» richiede inoltre valutazioni che i servizi e i giudici interessati non possono effettuare facilmente. Il fatto che diversi servizi regionali dovrebbero valutare per quali debitori sarebbe adeguata una liberazione dal debito, potrebbe causare un’evoluzione analoga a quella dell’attuale fallimento privato: in alcuni Cantoni la valutazione giudiziaria dei singoli casi sotto il profilo dell’abuso di diritto ha reso tale procedura quasi insignificante<sup><a href="#fn-d7e1831" id="fnbck-d7e1831">82</a></sup>.</p>
<p class="absatz ">Il disegno tenta quindi di prevedere <i>criteri per quanto possibili neutrali e semplicemente verificabili</i> e di sgravare i servizi e i giudici dall’esaminare nel singolo caso se la liberazione dal debito è adeguata, quindi dall’esaminare se il debitore ha veramente «meritato» la liberazione dal debito. Ogni persona fisica durevolmente insolvente che può farcela con i mezzi di cui dispone senza tuttavia essere in grado di liberarsi in tempi ragionevoli con i propri mezzi dai debiti accumulati dovrebbe avere una <i>seconda opportunità</i>. La procedura proposta dal Consiglio federale dura tre anni dalla sua apertura.</p>
<p class="absatz ">Per evitare abusi e perdite per i creditori, il nuovo inizio finanziario non può essere usato regolarmente e in via di principio è simile a un’opportunità unica. Si propone quindi un <i>termine preclusivo di 10 anni </i>dopo la concessione della liberazione dal debito per far sì che i debitori ricorrano a questa opportunità di risanamento finanziario nel momento più opportuno e con la massima efficacia. Il disegno rinuncia in gran parte a lasciare alle autorità un margine di apprezzamento nel singolo caso. </p>
<div class="footnotes">
<p id="fn-d7e1809"><sup><a href="#fnbck-d7e1809">80</a></sup><sup></sup>  Cfr. le proposte di <inl>Meier I. / Hamburger</inl>, SJZ 2014, 102 segg. e <inl>Roncoroni</inl>, SozialAktuell 2013, 25.</p>
<p id="fn-d7e1821"><sup><a href="#fnbck-d7e1821">81</a></sup><sup></sup>  Cfr. n. 4.1.2. </p>
<p id="fn-d7e1831"><sup><a href="#fnbck-d7e1831">82</a></sup><sup></sup>  Cfr. n. 1.2.1.</p>
</div>
</div></section><section id="lvl_4/lvl_4.1/lvl_4.1.3/lvl_4.1.3.2"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.3/lvl_4.1.3.2">4.1.3.2 Cerchia di destinatari composta di persone fisiche</a>
</h4>
<div class="collapseable">
<p class="absatzvor ">Come <i>procedura residuale</i> di concordato, il fallimento risanatorio – diversamente dal proposto concordato semplificato – dovrebbe essere aperto a <i>tutte le persone fisiche</i>. Ciò significa che sia le persone fisiche non iscritte nel registro di commercio e soggette all’esecuzione in via di pignoramento, come anche le persone fisiche con un’attività imprenditoriale che sono iscritte nel registro di commercio possono chiedere la dichiarazione di fallimento risanatorio. Gli interessi delle persone fisiche – che sussistono in ogni caso – sono diversi da quelli delle persone giuridiche per le quali un nuovo inizio è possibile anche mediante scioglimento e nuova costituzione. Anche le persone che <i>non hanno</i> <i>possibilità di rimborsare</i> e le persone che percepiscono <i>aiuti statali</i>, ad esempio l’aiuto sociale, devono poter ricorrere alla procedura e approfittare in tal modo della possibilità di un nuovo inizio finanziario. L’inchiesta di Ecoplan ha rivelato che, se un credito è già stato oggetto di un’esecuzione infruttuosa, nel 60 per cento dei casi non sarà mai rimborsato, nemmeno parzialmente<sup><a href="#fn-d7e1864" id="fnbck-d7e1864">83</a></sup>. Anche in tutti gli altri casi, di regola dopo otto anni i creditori interessati non si attendono più alcun rimborso<sup><a href="#fn-d7e1872" id="fnbck-d7e1872">84</a></sup>. <i>L’indebitamento a vita</i> dell’interessato che risulta dalla pratica attuale non si giustifica e ha <i>gravi conseguenze</i> per l’interessato e la sua famiglia, anche perché i creditori nella maggior parte dei casi non ne ricavano <i>praticamente alcun vantaggio</i>. Al contrario, il fatto che una persona riesca a <i>liberarsi dall’aiuto statale </i>grazie a un risanamento finanziario e possa reintegrarsi nel circuito economico non ha un impatto positivo soltanto sulla persona e la sua famiglia, ma anche sullo <i>Stato e la società nel complesso</i><sup><a href="#fn-d7e1890" id="fnbck-d7e1890">85</a></sup>. A tale riguardo l’AIR approfondita ha fatto emergere un bilancio tra costi e benefici positivo, secondo le stime i benefici superano di 4,5–6 volte i costi<sup><a href="#fn-d7e1898" id="fnbck-d7e1898">86</a></sup>.</p>
<p class="absatz ">Il Consiglio federale spera infine che dare ai debitori una seconda opportunità di vivere senza debiti <i>promuova</i> anche <i>l’imprenditorialità</i>. Un dissesto imprenditoriale può attualmente implicare debiti da pagare per molti anni o anche a vita e per il debitore la necessità di accontentarsi del minimo vitale previsto dal diritto in materia di esecuzione o dal diritto delle assicurazioni sociali. Il Consiglio federale è persuaso che dissesti con conseguenze così estese non incentivano l’innovazione. Il nuovo fallimento risanatorio intende pertanto fungere da procedura residuale anche per le persone fisiche che esercitano un’attività imprenditoriale e sono soggette all’esecuzione in via di fallimento. Anche per questo gruppo di persone, l’inchiesta di Ecoplan lascia presagire che una procedura di liberazione dal debito residuo avrà effetti positivi<sup><a href="#fn-d7e1912" id="fnbck-d7e1912">87</a></sup>. Ciò è stato confermato dall’AIR approfondita effettuata dalla BSS<sup><a href="#fn-d7e1920" id="fnbck-d7e1920">88</a></sup>.</p>
<div class="footnotes">
<p id="fn-d7e1864"><sup><a href="#fnbck-d7e1864">83</a></sup><sup></sup>  Rapporto Ecoplan «Umgang mit Verlustscheinen» (gestione degli attestati di carenza beni, documento disponibile soltanto in ted.), 28 segg. </p>
<p id="fn-d7e1872"><sup><a href="#fnbck-d7e1872">84</a></sup><sup></sup>  Rapporto Ecoplan «Umgang mit Verlustscheinen» (gestione degli attestati di carenza beni, documento disponibile soltanto in ted.), pag. 28 segg.</p>
<p id="fn-d7e1890"><sup><a href="#fnbck-d7e1890">85</a></sup><sup></sup>  Rapporto Ecoplan «Effekte eines Restschuldbefreiungsverfahrens auf die Schuldner» (effetti di una procedura di liberazione dal debito residuo sul debitore, documento disponibile soltanto in ted.), pag. 9 segg.</p>
<p id="fn-d7e1898"><sup><a href="#fnbck-d7e1898">86</a></sup><sup></sup>  AIR approfondita BSS (nota a piè di pagina 39), n. 7.2.</p>
<p id="fn-d7e1912"><sup><a href="#fnbck-d7e1912">87</a></sup><sup></sup>  Rapporto Ecoplan «Effekte eines Restschuldbefreiungsverfahrens auf die Schuldner», (effetti di una procedura di liberazione dal debito residuo sul debitore, documento disponibile soltanto in ted.), pag. 22 segg.</p>
<p id="fn-d7e1920"><sup><a href="#fnbck-d7e1920">88</a></sup><sup></sup>  AIR approfondita BSS (nota a piè di pagina 39), n. 5.4.</p>
</div>
</div></section><section id="lvl_4/lvl_4.1/lvl_4.1.3/lvl_4.1.3.3"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.3/lvl_4.1.3.3">4.1.3.3 Competenza degli uffici dei fallimenti e degli uffici di esecuzione</a>
</h4>
<div class="collapseable">
<p class="absatzvor ">Il nuovo fallimento risanatorio riunisce la procedura fallimentare con il pignoramento, segnatamente il pignoramento del salario. Il <i>recepimento delle regole consolidate</i> di queste procedure crea certezza del diritto e contribuisce a prevenire lacune giuridiche.</p>
<p class="absatz ">In linea con i riscontri della consultazione, è prevista la competenza di un solo ufficio per tutta la durata della procedura. Si vuole così evitare un oneroso trasferimento di conoscenze tra gli uffici. La designazione dell’ufficio competente (ufficio dei fallimenti o ufficio d’esecuzione) va lasciata ai Cantoni. Il Consiglio federale parte dal presupposto che l’esecuzione della nuova procedura di fallimento risanatorio sarà di regola affidata agli uffici dei fallimenti. Il fallimento risanatorio è concepito come <i>procedura di esecuzione generale</i>, che sostanzialmente corrisponde a una <i>procedura fallimentare prolungata</i>. L’avvio della procedura e la liberazione dal debito sono decisi dal <i>giudice del fallimento</i>. Una volta aperta la procedura, il fallimento risanatorio è caratterizzato da una <i>parte di diritto fallimentare</i> tradizionale. L’ufficio dei fallimenti dispone di un’esperienza preziosa riguardo all’<i>accertamento degli attivi e dei passivi</i> e ha l’abitudine di prendere le necessarie decisioni discrezionali. Il Consiglio federale è tuttavia aperto a una soluzione federale, che è stata richiesta da alcuni partecipanti alla consultazione.</p>
<p class="absatz ">Dall’inizio della procedura il reddito pignorabile del debitore è <i>prelevato e aggiunto alla massa</i>. Ciò corrisponde in ampia misura al <i>pignoramento del salario</i>, ragione per cui le regole del pignoramento sono dichiarate applicabili dal rimando all’articolo 93 capoverso 1 LEF. È pertanto possibile che singoli Cantoni vogliano lasciare l’esecuzione dell’intera procedura agli uffici d’esecuzione.</p>
</div></section><section id="lvl_4/lvl_4.1/lvl_4.1.3/lvl_4.1.3.4"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.3/lvl_4.1.3.4">4.1.3.4 Eccezioni alla liberazione dal debito residuo</a>
</h4>
<div class="collapseable">
<p class="absatzvor ">Il progetto prevede che la liberazione dal debito residuo comprenda in linea di massima tutti i crediti sorti prima della dichiarazione di fallimento risanatorio (art. 349<i>a</i> cpv. 1 D-LEF). Per <i>motivi di politica giuridica </i>devono tuttavia essere previste alcune <i>eccezioni. </i>Elenchi di eccezioni figurano anche in tutti gli ordinamenti giuridici esaminati in una prospettiva di diritto comparato nel rapporto del Consiglio federale del 9 marzo 2018 «Sanierungsverfahren für Privatpersonen»<sup><a href="#fn-d7e1962" id="fnbck-d7e1962">89</a></sup>. Occorre considerare che, a seconda della composizione del debito, le eccezioni possono <i>relativizzare in notevole misura </i>gli <i>effetti positivi </i>attesi dal fallimento risanatorio. L’elenco delle eccezioni deve quindi essere <i>limitato</i> a quanto <i>assolutamente necessario</i>.</p>
<p class="absatz ">Il Consiglio federale propone un <i>elenco delle eccezioni strettamente limitato</i> (art. 349<i>b</i> D‑LEF) che contiene innanzitutto crediti che perseguono un <i>fine penale</i> o intendono <i>compensare un illecito</i> (multe e pene pecuniarie; risarcimenti per beni non più disponibili e soggetti a confisca; crediti di riparazione). Secondo il Consiglio federale queste finalità non dovrebbero essere pregiudicate da una normativa in materia di esecuzione e di fallimento. </p>
<p class="absatz ">Essendo privilegiati nell’insieme del diritto in materia di esecuzione e fallimento, anche i <i>contributi di mantenimento e d’assistenza del diritto di famiglia</i> dovrebbero essere esclusi dalla liberazione del debito. Il risanamento del debitore non deve ripercuotersi sugli aventi diritto al mantenimento e all’assistenza che da lui dipendono. L’eccezione deve tuttavia valere soltanto nella misura in cui i crediti non sono passati all’ente pubblico. Gli esperti ritengono questo punto <i>essenziale</i>, poiché riguarda molte persone e importi elevati; altrimenti sarebbe necessario creare un nuovo privilegio per l’ente pubblico<sup><a href="#fn-d7e1995" id="fnbck-d7e1995">90</a></sup>.</p>
<p class="absatz ">Sono infine esclusi dalla liberazione dal debito, secondo la proposta del Consiglio federale, anche i <i>crediti di restituzione </i>di prestazioni dell’aiuto sociale e delle assicurazioni sociali indebitamente percepite. Ne fanno parte i <i>crediti di restituzione di prestazioni dell’aiuto sociale indebitamente percepite </i>e i<i> crediti di restituzione di prestazioni delle assicurazioni sociali</i> <i>indebitamente percepite</i>. L’interesse della collettività al rimborso di prestazioni statali indebitamente percepite prevale sull’interesse individuale a un nuovo inizio finanziario. Si attira l’attenzione sul fatto che i termini di perenzione previsti per i crediti di restituzione nel diritto delle assicurazioni sociali sono spesso più brevi della durata della procedura di fallimento risanatorio<sup><a href="#fn-d7e2015" id="fnbck-d7e2015">91</a></sup>. Diversamente dall’avamprogetto, non è prevista alcuna eccezione per i crediti di restituzione dell’aiuto sociale percepito lecitamente. Il Consiglio federale soddisfa così una richiesta espressa nella consultazione.</p>
<p class="absatz ">Per evitare che la procedura divenga completamente priva di oggetto, l’<i>elenco delle eccezioni </i>non deve poter essere <i>esteso a piacimento</i>. Diverse indagini hanno confermato che <i>i crediti fiscali e di cassa malati</i> rappresentano i debiti più frequenti delle persone fisiche<sup><a href="#fn-d7e2031" id="fnbck-d7e2031">92</a></sup>. Prevedere un’eccezione anche per questi crediti <i>non lascerebbe più alcun campo d’applicazione al nuovo fallimento risanatorio.</i> Così facendo, non potrebbe più essere raggiunto lo scopo della procedura, ossia permettere alle persone fisiche un nuovo inizio finanziario come possibile per le persone giuridiche. Come hanno mostrato le indagini di Ecoplan, occorre in primo luogo partire dal presupposto che i crediti interessati dalla liberazione dal debito nella maggior parte dei casi non hanno praticamente più alcun valore e considerare in secondo luogo che lo Stato può realizzare risparmi e maggiori entrate grazie ai debitori che riescono a prendere un nuovo avvio dal profilo finanziario<sup><a href="#fn-d7e2042" id="fnbck-d7e2042">93</a></sup>. L’elenco delle eccezioni deve pertanto essere limitato a quanto assolutamente necessario.</p>
<p class="absatz ">Occorre ancora rilevare che il fallimento risanatorio può raggiungere almeno in parte il suo scopo anche per i debitori con elevati crediti fatti salvi dalla liberazione dal debito. Nella misura in cui è pronunciata per tutti i crediti, la liberazione dal debito residuo può ridurre l’onere dei debiti. Per i crediti fatti salvi dalla liberazione dal debito viene inoltre rilasciato un attestato di carenza di beni (art. 349<i>b</i> cpv. 2 D‑LEF). Così il debitore può se del caso invocare l’eccezione del mancato ritorno a miglior fortuna (art. 265 cpv. 2 LEF) e approfittare di una certa ripresa finanziaria. I crediti fatti salvi dalla liberazione dal debito non costituiscono quindi un motivo per escludere un debitore dal fallimento risanatorio.</p>
<div class="footnotes">
<p id="fn-d7e1962"><sup><a href="#fnbck-d7e1962">89</a></sup><sup></sup>  Rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 4.</p>
<p id="fn-d7e1995"><sup><a href="#fnbck-d7e1995">90</a></sup><sup></sup>  Cfr. commento all’art. 349<i>b</i> D-LEF.</p>
<p id="fn-d7e2015"><sup><a href="#fnbck-d7e2015">91</a></sup><sup></sup>  Cfr. n. 4.1.3.4.</p>
<p id="fn-d7e2031"><sup><a href="#fnbck-d7e2031">92</a></sup><sup></sup>  Rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 2.4. con ulteriori rimandi; rapporto Ecoplan «Umgang mit Verlustscheinen» (Gestione degli attestati di carenza beni, rapporto disponibile soltanto in ted.), pag. 9 seg. </p>
<p id="fn-d7e2042"><sup><a href="#fnbck-d7e2042">93</a></sup><sup></sup>  Rapporti Ecoplan «Umgang mit Verlustscheinen» (gestione degli attestati di carenza beni, documento disponibile soltanto in ted.), pag. 28 segg. e «Effekte eines Restschuldbefreiungsverfahrens auf die Schuldner» (effetti di una procedura di liberazione dal debito residuo sul debitore, documento disponibile soltanto in ted.), pag. 13 segg. </p>
</div>
</div></section><section id="lvl_4/lvl_4.1/lvl_4.1.3/lvl_4.1.3.5"><h4 class="heading" role="heading" aria-level="4">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.3/lvl_4.1.3.5">4.1.3.5 Abrogazione delle disposizioni sulla moratoria straordinaria</a>
</h4>
<div class="collapseable">
<p class="absatzvor ">Le nuove disposizioni sul fallimento risanatorio per persone fisiche sono collocate nel <i>Titolo dodicesimo </i>agli articoli 337–350 D‑LEF. Le <i>disposizioni dedicate alla moratoria straordinaria </i>attualmente previste in questi articoli <i>sono soppresse</i>. Tali disposizioni erano state adottate dopo la prima guerra mondiale e attribuivano ai Cantoni la possibilità di ordinare, con il consenso della Confederazione, una moratoria in circostanze straordinarie come una crisi economica persistente. Sono state rivedute per l’ultima volta dopo la fine della seconda guerra mondiale e da allora non sono praticamente mai state applicate<sup><a href="#fn-d7e2064" id="fnbck-d7e2064">94</a></sup>. Nel frattempo sono divenute obsolete e sotto diversi profili anche insoddisfacenti<sup><a href="#fn-d7e2074" id="fnbck-d7e2074">95</a></sup>. Durante la crisi del coronavirus <i>il vigente diritto in materia di procedura concordataria (art. 293 segg. LEF) </i>si è rivelato in grado di<i> meglio soddisfare le esigenze di un diritto moderno in materia di risanamento anche in una situazione di crisi</i><sup><a href="#fn-d7e2090" id="fnbck-d7e2090">96</a></sup>. Oggigiorno, le disposizioni sulla moratoria straordinaria non hanno quindi alcun campo d’applicazione e possono essere sostituite dalla vigente procedura concordataria. La possibilità di decretare, in tempo di crisi, una sospensione generale per un determinato territorio o per determinate parti della popolazione (art. 62 LEF), applicata anche durante la pandemia da coronavirus, sussiste. L’abrogazione delle disposizioni sulla moratoria straordinaria non ha praticamente suscitato alcuna reazione durante la consultazione, in particolare nessun Cantone ha chiesto di mantenere queste disposizioni.</p>
<div class="footnotes">
<p id="fn-d7e2064"><sup><a href="#fnbck-d7e2064">94</a></sup><sup></sup>  BSK SchKG II-<inl>Casati/Weyermann/Lorandi</inl>, art. 337 N 1 segg. </p>
<p id="fn-d7e2074"><sup><a href="#fnbck-d7e2074">95</a></sup><sup></sup>  BSK SchKG II-<inl>Casati/Weyermann/Lorandi</inl>, art. 337 N 7b; <inl>Staehelin/Bopp, </inl>Insolvenzrechtliche Massnahmen zur Bewältigung der Coronakrise, § 17 n. 103. </p>
<p id="fn-d7e2090"><sup><a href="#fnbck-d7e2090">96</a></sup><sup></sup>  Ordinanza del 16 apr. 2020 sui provvedimenti in materia di insolvenza per superare la crisi connessa al coronavirus (<a href="https://fedlex.data.admin.ch/eli/cc/2020/235" target="_blank">RS <b>281.242</b></a>), n. 2.1, disponibile all’indirizzo: <a href="https://www.ejpd.admin.ch/dam/data/bj/aktuell/news/2020/2020-04-16/erlaeuterungen-covid19-insolvenz-d.pdf" target="_blank">				www.ejpd.admin.ch/dam/data/bj/aktuell/news/2020/2020-04-16/erlaeuterungen-covid19-insolvenz-d.pdf			</a>. </p>
</div>
</div></section>
</div></section><section id="lvl_4/lvl_4.1/lvl_4.1.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.4">4.1.4 Modifiche di altri atti normativi</a>
</h3>
<div class="collapseable">
<p class="absatzvor " msg:wcstyle02-2="loose pPr/keepLines" xmlns:msg="urn:com:c-moria:legi4ch:xslt:message">La revisione della LEF concernente l’introduzione di una procedura concordataria semplificata per persone non soggette all’esecuzione in via di fallimento e di un fallimento risanatorio per persone fisiche rende necessari determinati adeguamenti in altri atti normativi. </p>
<p class="absatz ">Nel <i>Codice civile</i><sup><a href="#fn-d7e2112" id="fnbck-d7e2112">97</a></sup> devono essere adeguate le disposizioni di diritto successorio collegate all’articolo 350 D‑LEF che permette di versare nella massa i beni che il debitore riceve in modo straordinario nei cinque anni dalla conclusione del fallimento risanatorio. I diritti del disponente e dei creditori devono avere la stessa portata che in situazioni analoghe.</p>
<p class="absatz ">Nel <i>Codice delle obbligazioni</i>, la fideiussione deve tenere adeguatamente conto del nuovo fallimento risanatorio, che termina con una liberazione dal debito residuo invece che con atti di carenza di beni.</p>
<p class="absatz ">Nella legge federale del 18 dicembre 1987<sup><a href="#fn-d7e2129" id="fnbck-d7e2129">98</a></sup> sul <i>diritto internazionale privato</i> (LDIP), la possibilità di riconoscere liberazioni dal debito residuo straniere, incontestata nella dottrina deve essere posta su una base giuridica chiara. Sono inoltre proposte determinate agevolazioni procedurali che tengono conto della situazione specifica delle persone fisiche nell’ambito di una liberazione dal debito residuo pronunciata all’estero.</p>
<p class="absatz ">Con le modifiche della legge federale del 14 dicembre 1990<sup><a href="#fn-d7e2144" id="fnbck-d7e2144">99</a></sup> sull’imposta federale diretta (LIFD) e della legge federale del 14 dicembre 1990<sup><a href="#fn-d7e2155" id="fnbck-d7e2155">100</a></sup> sull’armonizzazione delle imposte dirette dei Cantoni e dei Comuni, si vuole garantire che l’estinzione dei crediti in seguito a un concordato omologato e una liberazione dal debito residuo non siano imposte come proventi unici del debitore, diventando così la fonte di nuovi debiti.</p>
<p class="absatz ">Con una modifica della legge federale del 24 marzo 2006<sup><a href="#fn-d7e2168" id="fnbck-d7e2168">101</a></sup> sulla radiotelevisione (LRTV) si vuole creare la base legale che permetta all’organo di riscossione del canone radiotelevisivo di accettare un concordato o un appuramento bonale dei debiti.</p>
<p class="absatz ">Infine, nella legge del 6 ottobre 1989<sup><a href="#fn-d7e2181" id="fnbck-d7e2181">102</a></sup> sul collocamento, nella legge federale del 19 giugno 1959<sup><a href="#fn-d7e2192" id="fnbck-d7e2192">103</a></sup> sull’assicurazione per l’invalidità e nella legge del 25 giugno 1982<sup><a href="#fn-d7e2203" id="fnbck-d7e2203">104</a></sup> sull’assicurazione contro la disoccupazione (LADI) si vuole creare la base legale per lo scambio di informazioni con gli uffici dei fallimenti e delle esecuzioni per valutare i passi del debitore in un fallimento risanatorio per persone fisiche al fine di ottenere redditi. </p>
<div class="footnotes">
<p id="fn-d7e2112"><sup><a href="#fnbck-d7e2112">97</a></sup><sup></sup>  <a href="https://fedlex.data.admin.ch/eli/cc/24/233_245_233" target="_blank">RS <b>210</b></a></p>
<p id="fn-d7e2129"><sup><a href="#fnbck-d7e2129">98</a></sup><sup></sup>  <a href="https://fedlex.data.admin.ch/eli/cc/1988/1776_1776_1776" target="_blank">RS <b>291</b></a></p>
<p id="fn-d7e2144"><sup><a href="#fnbck-d7e2144">99</a></sup><sup></sup>  <a href="https://fedlex.data.admin.ch/eli/cc/1991/1184_1184_1184" target="_blank">RS <b>642.11</b></a></p>
<p id="fn-d7e2155"><sup><a href="#fnbck-d7e2155">100</a></sup><sup></sup>  <a href="https://fedlex.data.admin.ch/eli/cc/1991/1256_1256_1256" target="_blank">RS <b>642.14</b></a></p>
<p id="fn-d7e2168"><sup><a href="#fnbck-d7e2168">101</a></sup><sup></sup> <a href="https://fedlex.data.admin.ch/eli/cc/2007/150" target="_blank">RS <b>784.40</b></a></p>
<p id="fn-d7e2181"><sup><a href="#fnbck-d7e2181">102</a></sup><sup></sup>  <a href="https://fedlex.data.admin.ch/eli/cc/1991/392_392_392" target="_blank">RS <b>823.11</b></a></p>
<p id="fn-d7e2192"><sup><a href="#fnbck-d7e2192">103</a></sup><sup></sup>  <a href="https://fedlex.data.admin.ch/eli/cc/1959/827_857_845" target="_blank">RS <b>831.20</b></a></p>
<p id="fn-d7e2203"><sup><a href="#fnbck-d7e2203">104</a></sup><sup></sup>  <a href="https://fedlex.data.admin.ch/eli/cc/1982/2184_2184_2184" target="_blank">RS <b>837.0</b></a></p>
</div>
</div></section>
</div></section><section id="lvl_4/lvl_4.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.2">4.2 Rapporto tra compiti e finanze</a>
</h2>
<div class="collapseable">
<p class="absatzvor ">Con la <i>procedura concordataria semplificata per persone non assoggettate all’esecuzione in via di fallimento</i> si prevede un leggero <i>aumento </i>delle procedure concordatarie per persone fisiche. Per i giudici ciò non dovrebbe tuttavia comportare un’importante mole di lavoro supplementare. </p>
<p class="absatz ">Il fallimento risanatorio per persone fisiche attribuisce <i>nuovi compiti</i> agli uffici dei fallimenti e in determinate circostanze anche agli uffici d’esecuzione. Il <i>ricorso a queste strutture consolidate </i>contribuisce a rendere la procedura per quanto possibile economica ed efficiente.</p>
<p class="absatz ">Secondo l’AIR approfondita, occorre partire dal presupposto di un bilancio costi benefici assolutamente positivo per lo Stato. I costi che lo Stato deve sopportare (spese procedurali, spese per la consulenza in materia di debiti, perdite su crediti) secondo le stime sono <i>nettamente sovracompensati</i><sup><a href="#fn-d7e2231" id="fnbck-d7e2231">105</a></sup>.</p>
<div class="footnotes"><p id="fn-d7e2231"><sup><a href="#fnbck-d7e2231">105</a></sup><sup></sup>  AIR approfondita BSS (nota a piè di pagina 39), n. 5.2.</p></div>
</div></section><section id="lvl_4/lvl_4.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.3">4.3 Attuazione</a>
</h2>
<div class="collapseable">
<section id="lvl_4/lvl_4.3/lvl_4.3.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.3/lvl_4.3.1">4.3.1 Necessità di modificare le ordinanze di esecuzione della LEF</a>
</h3>
<div class="collapseable">
<p class="absatzvor ">La procedura concordataria semplificata (art. 331<i>a</i>–331<i>g</i> D-LEF) è una <i>forma di concordato </i>e <i>la sua attuazione non pone esigenze</i><i> particolari.</i> </p>
<p class="absatz ">La nuova <i>procedura di fallimento risanatorio per persone fisiche</i> (art. 337–350 D‑LEF) <i>rende necessario modificare</i> diverse ordinanze:</p>
<dl>
<dt>– </dt>
<dd>
<i>regolamento del 5 giugno 1996</i><sup><a href="#fn-d7e2265" id="fnbck-d7e2265">106</a></sup><i> sui formulari e registri da impiegare in tema d’esecuzione e di fallimento e sulla contabilità (Rform):</i> per la nuova procedura di fallimento risanatorio per persone fisiche devono essere introdotti nuovi moduli, la qual cosa rende necessario modificare il Rform. Deve pure essere stabilito come iscrivere la procedura di fallimento risanatorio nel registro dei fallimenti e delle esecuzioni;</dd>
<dt>– </dt>
<dd>
<i>regolamento del 13 luglio 1911</i><sup><a href="#fn-d7e2281" id="fnbck-d7e2281">107</a></sup><i> concernente l’amministrazione degli uffici dei fallimenti (RUF):</i> i nuovi compiti attribuiti agli uffici dei fallimenti rendono necessario modificare il RUF. Sarà pure necessario stabilire come iscrivere la procedura di fallimento risanatorio negli elenchi degli uffici dei fallimenti;</dd>
<dt>– </dt>
<dd>
<i>regolamento del 5 giugno 1996</i><sup><a href="#fn-d7e2297" id="fnbck-d7e2297">108</a></sup><i> sulla conservazione dei documenti relativi alle esecuzioni ed ai fallimenti (RCDoc):</i> anche questo regolamento deve essere modificato per stabilire come classare gli atti della nuova procedura di fallimento risanatorio per persone fisiche e quanto tempo vadano conservati. A tal fine va tenuto in considerazione il termine preclusivo per l’introduzione di una nuova procedura (art. 337 cpv. 3 lett. d D‑LEF).</dd>
</dl>
<p class="absatz ">Infine gli emolumenti delle due nuove procedure devono essere stabiliti nell’<i>ordinanza del 23 settembre 1996</i><sup><a href="#fn-d7e2312" id="fnbck-d7e2312">109</a></sup><i> sulle tasse riscosse in applicazione della legge federale sulla esecuzione e sul fallimento</i> (OTLEF). Come spiegato dal Consiglio federale nel suo rapporto «Sanierungsverfahren für Privatpersonen», le esperienze fatte all’estero mostrano che la gestione delle spese di procedura ha un’importanza centrale<sup><a href="#fn-d7e2324" id="fnbck-d7e2324">110</a></sup>. La richiesta di copertura delle spese di procedura o di un anticipo spese per molti debitori rappresenta un <i>ostacolo</i> (molto) importante. Le nuove procedure devono quindi poter essere eseguite in modo per quanto possibile <i>economico</i> e devono essere fonte di un’<i>elevata quota di soddisfazione</i> per i creditori. Raggiungere questo obiettivo non è possibile se il patrimonio disponibile è interamente utilizzato per le spese di procedura. Il Consiglio federale deve tenerne conto nella fissazione della tariffa.</p>
<div class="footnotes">
<p id="fn-d7e2265"><sup><a href="#fnbck-d7e2265">106</a></sup><sup></sup>  <a href="https://fedlex.data.admin.ch/eli/cc/1996/2877_2877_2877" target="_blank">RS <b>281.31</b></a></p>
<p id="fn-d7e2281"><sup><a href="#fnbck-d7e2281">107</a></sup><sup></sup>  <a href="https://fedlex.data.admin.ch/eli/cc/27/751_749_771" target="_blank">RS <b>281.32</b></a></p>
<p id="fn-d7e2297"><sup><a href="#fnbck-d7e2297">108</a></sup><sup></sup>  <a href="https://fedlex.data.admin.ch/eli/cc/1996/2895_2895_2895" target="_blank">RS <b>281.33</b></a></p>
<p id="fn-d7e2312"><sup><a href="#fnbck-d7e2312">109</a></sup><sup></sup>  <a href="https://fedlex.data.admin.ch/eli/cc/1996/2937_2937_2937" target="_blank">RS <b>281.35</b></a></p>
<p id="fn-d7e2324"><sup><a href="#fnbck-d7e2324">110</a></sup><sup></sup>  Rapporto del Consiglio federale del 9 marzo 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 6.3.8.</p>
</div>
</div></section><section id="lvl_4/lvl_4.3/lvl_4.3.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.3/lvl_4.3.2">4.3.2 Nessuna necessità di modificare le leggi e ordinanze che rimandano a disposizioni della LEF</a>
</h3>
<div class="collapseable">
<p class="absatzvor ">Nelle leggi federali e nei diritti cantonali vi sono diversi <i>rimandi</i> alle disposizioni sulla <i>procedura concordataria</i> o sul <i>fallimento</i>. Si possono citare ad esempio i crimini e delitti nel fallimento e nell’esecuzione per debiti di cui agli articoli 163–171<sup>bis</sup> del Codice penale (CP)<sup><a href="#fn-d7e2351" id="fnbck-d7e2351">111</a></sup> o l’annullamento della promessa di donazione secondo l’articolo 250 capoverso 2 CO.</p>
<p class="absatz ">Poiché le due nuove procedure proposte nell’ambito della presente revisione sono <i>forme </i>delle citate <i>procedure</i> <i>attuali</i>, i rimandi valgono senz’altro anche per le nuove procedure. Tutte le disposizioni che rimandano al diritto del concordato valgono anche per la procedura concordataria semplificata per persone non soggette all’esecuzione in via fallimentare (art. 331<i>a</i>–331<i>g</i> D‑LEF). In modo analogo tutti i rimandi al fallimento valgono anche per il fallimento risanatorio per persone fisiche (art. 337–350 D‑LEF) che costituisce un tipo di fallimento esteso. Quindi, un debitore che prima o dopo l’apertura di un fallimento risanatorio diminuisce il proprio attivo in danno dei suoi creditori può ad esempio essere condannato per un crimine o delitto nel fallimento o nell’esecuzione per debiti (art. 163 segg. CP). Non vi è motivo di trattare questa nuova forma di esecuzione generale in modo diverso da un fallimento ordinario, tanto più che la presente disposizione si fonda sulla dichiarazione di fallimento che nel nuovo fallimento risanatorio si svolge proprio come in una procedura fallimentare abituale.</p>
<p class="absatz ">Dovrebbe inoltre essere possibile far figurare il fallimento risanatorio nella statistica delle esecuzioni e dei fallimenti senza modificare l’ordinanza del 30 giugno 1993<sup><a href="#fn-d7e2376" id="fnbck-d7e2376">112</a></sup> sulle rilevazioni statistiche.</p>
<div class="footnotes">
<p id="fn-d7e2351"><sup><a href="#fnbck-d7e2351">111</a></sup><sup></sup>  <a href="https://fedlex.data.admin.ch/eli/cc/54/757_781_799" target="_blank">RS <b>311.0</b></a></p>
<p id="fn-d7e2376"><sup><a href="#fnbck-d7e2376">112</a></sup><sup></sup>  <a href="https://fedlex.data.admin.ch/eli/cc/1993/2100_2100_2100" target="_blank">RS <b>431.012.1</b></a></p>
</div>
</div></section><section id="lvl_4/lvl_4.3/lvl_4.3.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.3/lvl_4.3.3">4.3.3 Diritto transitorio</a>
</h3>
<div class="collapseable">
<p class="absatzvor ">Per quanto concerne il diritto transitorio valgono i principi generali secondo cui le nuove <i>disposizioni di procedura</i> si applicano a partire dalla loro entrata in vigore ai procedimenti in corso, in quanto con essi compatibili (art. 2 cpv. 1 disposizioni finali della modifica del 16 dicembre 1994 della LEF). Alle procedure concordatarie in corso non è tuttavia possibile applicare in modo uniforme le nuove disposizioni sul concordato semplificato come precisa una disposizione transitoria<sup><a href="#fn-d7e2393" id="fnbck-d7e2393">113</a></sup>. Il fallimento risanatorio per persone fisiche<i> </i>è un tipo esteso di procedura fallimentare. Gli effetti della futura liberazione dal debito residuo sono quelli della prescrizione (art. 349<i>a</i> cpv. 3 D‑LEF) e hanno <i>natura</i> <i>materiale e giuridica. </i>Una disposizione transitoria intende chiarire che anche i crediti sorti prima dell’entrata in vigore della revisione possono essere oggetto di una liberazione dal debito residuo. Conformemente alle relative disposizioni, le due nuove procedure si applicano a tutti i crediti che sussistono all’apertura della procedura (art. 331<i>g</i> D‑LEF in combinato disposto con art. 310 cpv. 1 LEF; art. 349<i>a</i> cpv. 1 D‑LEF) e hanno effetto soltanto se comprendono tutti i crediti.</p>
<p class="absatz ">Il Consiglio federale determina la data dell’entrata in vigore. Poiché agli uffici dei fallimenti e in alcuni casi anche agli uffici d’esecuzione sono conferiti nuovi compiti, deve accordare ai Cantoni un tempo sufficiente per introdurre il fallimento risanatorio per persone fisiche. La procedura concordataria semplificata per persone non soggette all’esecuzione in via di fallimento corrisponde sostanzialmente alla procedura concordataria ordinaria e per la sua attuazione non vi sono esigenze degne di nota. Eventualmente queste disposizioni potranno entrare in vigore prima delle altre. </p>
<div class="footnotes"><p id="fn-d7e2393"><sup><a href="#fnbck-d7e2393">113</a></sup><sup></sup>  <a href="https://fedlex.data.admin.ch/eli/oc/2013/757" target="_blank">RU <b>2013</b> 4111</a>; <a href="https://fedlex.data.admin.ch/eli/fga/2010/1144" target="_blank">FF <b>2010</b> 5667</a></p></div>
</div></section>
</div></section>
</div></section><section id="lvl_5"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_5">5 Commento ai singoli articoli</a>
</h1>
<div class="collapseable">
<section id="lvl_5/lvl_5.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.1">5.1 Legge federale dell’11 aprile 1889 sulla esecuzione e sul fallimento</a>
</h2>
<div class="collapseable">
<p class="titelartikelkomm man-font-style-italic ">Art. 25<span class="man-font-style-normal"> Consultori per le procedure di risanamento di persone fisiche</span></p>
<p class="absatz ">Seguendo una richiesta frequentemente espressa nella consultazione, il nuovo articolo 25 D‑LEF proposto dal Consiglio federale sancisce nella legge un <i>obbligo per i Cantoni di prevedere sufficienti offerte di consulenza.</i> Il Consiglio federale riconosce che l’accompagnamento del debitore da parte di un consulente prima e in alcuni casi anche durante le diverse procedure di appuramento della situazione debitoria e la trasmissione di competenze in materia budgetaria sono indispensabili per il successo duraturo della procedura. I Cantoni devono quindi essere obbligati a mettere a disposizione consultori pubblici e privati in materia di debiti, affinché le persone indebitate ricevano un sostegno informale e professionale gratuito prima e in parte durante le procedure di risanamento (in particolare la procedura concordataria semplificata [art. 331<i>a</i>–331<i>g</i> D‑LEF], l’appuramento bonale dei debiti mediante trattative private [art. 333–336 D‑LEF] e il fallimento risanatorio [art. 337–350 D‑LEF]). Normative analoghe si trovano nell’articolo 171 del Codice civile per il diritto di famiglia e nell’articolo 9 della legge federale del 23 marzo 2007<sup><a href="#fn-d7e2440" id="fnbck-d7e2440">114</a></sup> sull’aiuto alle vittime. Nell’ambito della procedura concordataria semplificata (art. 331<i>a</i>–331<i>g</i> D‑LEF) e della concessione di una moratoria ai fini dell’appuramento bonale dei debiti mediante trattative private (art. 333–336 LEF), la consulenza serve alla <i>preparazione e alla presentazione della domanda </i>(lett. a e b). Poiché queste procedure sono monitorate da un commissario, durante la procedura la consulenza non è imperativamente necessaria. Poiché le diverse procedure per il risanamento delle persone fisiche sono concepite per diversi gruppi di destinatari, prima dell’avvio della procedura la consulenza ha anche lo scopo di stabilire insieme al debitore quale procedura sia adeguata nel suo caso. Per quanto riguarda il fallimento risanatorio per persone fisiche (art. 337–350 D‑LEF), tenuto conto dello scopo della procedura è opportuno che la consulenza continui anche durante la procedura affinché il debitore possa acquisire le necessarie competenze budgetarie e affrontare nuovi debiti inaspettati (<i>lett. c</i>).</p>
<p class="absatz ">Secondo il Consiglio federale, la consulenza del debitore può essere eseguita dai consultori in materia di debiti già esistenti e in parte finanziati dai Cantoni, i quali possono però anche prevedere altri servizi per l’esecuzione di questi compiti, insediandoli ad esempio direttamente presso gli uffici dei fallimenti o delle esecuzioni. L’offerta di consulenza rimane assoggettata alla sovranità cantonale in materia di organizzazione. È pure ipotizzabile che più Cantoni istituiscano  consultori in comune (art. 48 cpv. 1 Cost.).</p>
<p class="titelartikelkomm man-font-style-italic ">Art. 81 cpv. 1</p>
<p class="absatz ">L’articolo 81 capoverso 1 LEF elenca le eccezioni che possono essere opposte a una domanda di rigetto definitivo dell’opposizione. Poiché la liberazione dal debito residuo costituisce una nuova eccezione (art. 349<i>a</i> cpv. 3 D‑LEF), l’elenco deve essere completato. L’eccezione può allo stesso titolo essere opposta a una domanda di rigetto dell’opposizione per crediti di cui è stata chiesta l’esecuzione e che sono stati oggetto all’estero di una liberazione dal debito residuo, a condizione però che la decisione straniera di liberazione dal debito residuo sia previamente stata riconosciuta secondo gli articoli 166–175 LDIP (riguardo alle modifiche proposte per questa procedura cfr. n. 5.3).</p>
<p class="absatz ">La liberazione dal debito residuo può anche essere opposta a una domanda di rigetto provvisorio dell’opposizione. Poiché l’articolo 82 capoverso 2 si riferisce in modo più generale alle eccezioni – termine che secondo la prassi costante comprende tutte le eccezioni<sup><a href="#fn-d7e2470" id="fnbck-d7e2470">115</a></sup> di diritto civile che possono essere opposte a un riconoscimento di debito – a tale riguardo non è necessario modificare la legge.</p>
<p class="titelartikelkomm man-font-style-italic ">Art. 173a, titolo marginale e cpv. 1</p>
<p class="absatz ">La disposizione deve essere adeguata a causa dell’abrogazione delle disposizioni sulla moratoria straordinaria.</p>
<p class="titelartikelkomm man-font-style-italic ">Art. 191 cpv. 2</p>
<p class="absatz ">La procedura di fallimento ad istanza del debitore (fallimento privato) non è toccata dalla presente revisione<sup><a href="#fn-d7e2492" id="fnbck-d7e2492">116</a></sup>. Anche se la formulazione del capoverso 2 suggerisce il contrario, la dichiarazione di fallimento secondo l’articolo 191 può essere resa sia da persone fisiche sia da persone giuridiche<sup><a href="#fn-d7e2500" id="fnbck-d7e2500">117</a></sup>. Per quanto concerne le persone fisiche, la pratica mostrerà se ci saranno ancora casi di applicazione del fallimento privato o se le procedure di fallimento avranno luogo soltanto sotto forma di fallimento risanatorio. </p>
<p class="absatz ">Il <i>capoverso 2</i> deve essere modificato e adeguato sotto il profilo redazionale alla luce dell’introduzione della procedura concordataria semplificata per persone non soggette all’esecuzione in via di fallimento. Viene inoltre precisato che l’impossibilità di un accordo con i creditori è una condizione richiesta soltanto alle persone fisiche, il che corrisponde al diritto vigente. Anche le persone giuridiche possono dichiararsi insolventi secondo il capoverso 1 senza sottostare però alle condizioni supplementari del capoverso 2. In generale per le persone giuridiche si parte dal presupposto che gli interessi dei creditori sono tutelati dalla dichiarazione di fallimento<sup><a href="#fn-d7e2515" id="fnbck-d7e2515">118</a></sup>, mentre per le persone fisiche dopo la dichiarazione di fallimento secondo l’articolo 191 LEF i creditori non hanno più accesso ai redditi futuri del debitore<sup><a href="#fn-d7e2525" id="fnbck-d7e2525">119</a></sup>.</p>
<p class="titelartikelkomm man-font-style-italic ">Art. 297 cpv. 1, secondo periodo</p>
<p class="absatz ">Il testo italiano vigente contiene un errore di traduzione; la disposizione è ora completata con la nozione «realizzazione del pegno» adeguandola alle versioni tedesca e francese.</p>
<p class="titelartikelkomm man-font-style-italic ">Art. 306 cpv. 1 n. 2 (Concerne soltanto il testo francese)</p>
<p class="absatz ">Nella versione francese viene corretto un errore di traduzione. Il testo attuale dà l’impressione che ogni creditore privilegiato debba rinunciare a chiedere una garanzia per il soddisfacimento integrale del suo credito. La disposizione va intesa nel senso che l’obbligo di garantire il soddisfacimento integrale non vale per i creditori che rinunciano espressamente alla garanzia. Le versioni italiana e tedesca sono chiare a tale riguardo. Questo punto del testo francese viene ora precisato.</p>
<p class="titelartikelkomm man-font-style-italic ">V. Della procedura concordataria semplificata per debitori non soggetti all’esecuzione in via di fallimento</p>
<p class="titelartikelkomm man-font-style-italic ">Art. 331a<span class="man-font-style-normal"> Domanda del debitore</span></p>
<p class="absatz ">Nel campo d’applicazione della procedura concordataria semplificata rientrano tutte le persone fisiche non soggette all’esecuzione in via di fallimento. Si parte dal presupposto che di regola queste persone si trovino in una situazione semplice ed è quindi giustificata l’esecuzione di una procedura concordataria più semplice ed economica.</p>
<p class="absatz ">Per definire la cerchia dei destinatari della procedura concordataria semplificata si riprende quindi la distinzione operata nel diritto fallimentare tra <i>persone non iscritte nel registro di commercio </i>e le <i>persone con un’attività imprenditoriale iscritte nel registro di commercio </i>(art. 39 cpv. 1 n. 1 LEF). Le persone giuridiche e fisiche che gestiscono un’impresa la quale, nell’ultimo esercizio, ha realizzato una cifra d’affari di almeno 100 000 franchi (art. 931 cpv. 1 del Codice delle obbligazioni; CO) o si sono iscritte volontariamente nel registro di commercio sono in linea di massima escluse dal campo d’applicazione della procedura concordataria semplificata e rimangono soggette al concordato ordinario. Di regola, la <i>situazione</i> di queste persone è<i> complessa</i> e il loro fallimento riguarda numerosi <i>crediti privilegiati</i> di diverse classi (tra cui anche crediti di lavoratori) e di conseguenza le agevolazioni concesse ai privati appaiono inadeguate. Il diritto sul risanamento delle imprese è inoltre stato recentemente riveduto<sup><a href="#fn-d7e2561" id="fnbck-d7e2561">120</a></sup>.</p>
<p class="absatz ">Alcuni partecipanti alla consultazione hanno chiesto di dare accesso alla procedura concordataria semplificata alle persone che si sono registrate <i>volontariamente </i>nel registro di commercio. Dopo un attento esame il Consiglio federale dà un giudizio negativo su una tale estensione. La distinzione tra persone la cui iscrizione nel registro di commercio è obbligatoria e persone la cui iscrizione è volontaria è estranea alla LEF e nella pratica non può essere applicata senza suscitare dubbi. Un’iscrizione volontaria è spesso effettuata nell’ottica di superare in seguito la soglia di 100 000 franchi di cifra d’affari. Il motivo originario per l’iscrizione nel registro di commercio non è decisivo per la situazione attuale nel momento dell’apertura della procedura concordataria. Non si deve pertanto rinunciare al chiaro criterio dell’iscrizione nel registro di commercio. Una persona iscritta nel registro di commercio che non adempie (più) le condizioni di iscrizione può chiedere di essere cancellata<sup><a href="#fn-d7e2581" id="fnbck-d7e2581">121</a></sup> dal registro per adempiere le condizioni per l’esecuzione di una procedura concordataria.</p>
<p class="absatz ">Per le persone soggette all’esecuzione in via di fallimento continua a essere prevista la procedura concordataria ordinaria (art. 293 segg. LEF)<sup><a href="#fn-d7e2595" id="fnbck-d7e2595">122</a></sup>, che resta possibile anche per le persone che non sono soggette all’esecuzione in via di fallimento. Si deve tuttavia partire dal presupposto che queste ultime di regola sceglieranno la procedura concordataria semplificata.</p>
<p class="absatz ">Il debitore deve allegare alla domanda i documenti che attestano la sua situazione patrimoniale e reddituale attuale e futura, nonché un piano provvisorio di appuramento dei debiti. Ciò corrisponde sostanzialmente all’articolo 293 lettera a LEF. Per sottolineare la prossimità con l’attuale normativa sull’appuramento bonale dei debiti ed evitare di fare confusione con il nuovo fallimento risanatorio per persone fisiche, invece della nozione di piano di risanamento provvisorio si sceglie la nozione di piano di appuramento dei debiti. </p>
<p class="titelartikelkomm man-font-style-italic ">Art. 331b<span class="man-font-style-normal"> Moratoria. Nomina di un commissario</span></p>
<p class="absatz ">La durata della moratoria riprende la durata della moratoria concordataria definitiva (<i>cpv. 1</i>; art. 294 cpv. 1 LEF). Su domanda del commissario può essere prorogata fino a 12 mesi al massimo (<i>cpv. 3</i>; art. 295<i>b</i> cpv. 1 LEF). Il Consiglio federale non riterrebbe giustificato prevedere per la moratoria una durata che ecceda i termini regolari della procedura concordataria ordinaria applicata in situazioni più complesse (cfr. anche sopra n. 2.3).</p>
<p class="absatz ">Il giudice del concordato nomina un commissario. Nella procedura concordataria ordinaria si può rinunciare alla <i>designazione di un commissario </i>nella moratoria provvisoria ma non nella moratoria definitiva (art. 293<i>b</i> cpv. 2 LEF). Poiché nella procedura concordataria semplificata è prevista soltanto una fase di moratoria <i>non si può rinunciare</i> a designare un commissario. Il commissario è un <i>organo statale pubblico</i> e deve salvaguardare nella medesima misura gli interessi del debitore e quelli dei creditori<sup><a href="#fn-d7e2627" id="fnbck-d7e2627">123</a></sup>. Tale funzione non è quindi necessaria per l’insieme della procedura. La legge non stabilisce altri requisiti quanto alla persona del commissario e il giudice del concordato può nominare qualsiasi persona adeguata dal punto di vista professionale e personale. Le possibilità che un concordato sia accettato aumentano se gli onorari che il commissario preleva sulla massa non sono troppo elevati. Per il ruolo di commissario entrano segnatamente in considerazione i <i>consultori per debiti finanziati a fini di pubblica utilità,</i> come è già attualmente il caso nella procedura concordataria ordinaria. Non è nemmeno escluso che in alcuni Cantoni questi compiti siano assunti da servizi ufficiali. Deve tuttavia sempre essere adempiuta la condizione secondo cui il commissario non interviene come rappresentante del debitore ma come organo pubblico dello Stato a salvaguardia degli interessi del debitore e del creditore. Dal punto di vista del Consiglio federale non sarebbe giustificato stabilire esigenze minime supplementari più elevate di quelle previste nella procedura concordataria ordinaria. I commissari sono nominati e controllati dai giudici. Tuttavia, nell’esercizio della loro sovranità nell’ambito dell’organizzazione giudiziaria, i Cantoni sono liberi di prevedere prescrizioni uniformi ed eventualmente di concedere patenti di commissario<sup><a href="#fn-d7e2640" id="fnbck-d7e2640">124</a></sup>.</p>
<p class="absatz ">Se, prima dell’inizio delle attività del commissario, dovessero essere necessari altri provvedimenti per preservare il patrimonio del debitore, il giudice del concordato adotta d’ufficio tali provvedimenti come per la moratoria provvisoria della procedura concordataria ordinaria (art. 293<i>a</i> cpv. 1 LEF) (<i>cpv. 1 secondo per.</i>).</p>
<p class="absatz ">Il commissario adempie gli stessi compiti che nella procedura concordataria ordinaria, come precisa il rimando all’articolo 295 capoverso 2. Esegue quindi in particolare un avviso ai creditori, con cui invita questi ultimi mediante pubblico avviso (art. 35 LEF) a insinuare entro un mese i loro crediti (art. 300 LEF). Il commissario invia un esemplare della pubblicazione a ogni creditore di cui siano noti nome e domicilio.</p>
<p class="absatz ">Il giudice del concordato può attribuire altri compiti al commissario (art. 331<i>b</i> cpv. 2 D‑LEF in combinato disposto con l’art. 295 cpv. 3 LEF). Con il rimando all’articolo 295 capoverso 4 LEF, le disposizioni sulla gestione degli uffici d’esecuzione e degli uffici dei fallimenti si applicano inoltre per analogia alla gestione del commissario.</p>
<p class="titelartikelkomm man-font-style-italic ">Art. 331c<span class="man-font-style-normal"> Annullamento della moratoria</span></p>
<p class="absatz ">Come nella procedura concordataria ordinaria, la moratoria può essere <i>anticipatamente annullata </i>se non vi è più alcuna possibilità di omologazione del concordato (art. 293<i>a</i> cpv. 3 LEF), se il debitore dispone illecitamente del suo patrimonio o contravviene in altro modo alle istruzioni del commissario (cfr. art. 298 cpv. 4 LEF), oppure se durante la moratoria un risanamento completo del debitore ha esito positivo (cfr. art. 296<i>a</i> LEF). Spetta al commissario o al debitore comunicare al giudice che le condizioni sono adempiute<sup><a href="#fn-d7e2671" id="fnbck-d7e2671">125</a></sup>. Infine la moratoria deve essere annullata d’ufficio se il giudice del concordato, prima della scadenza della moratoria, si pronuncia sul concordato e non lo omologa. </p>
<p class="absatz ">L’annullamento della moratoria fa ripartire le esecuzioni e la procedura di pignoramento, a meno che il debitore faccia domanda di fallimento e il giudice del concordato vi dia seguito. A tale riguardo è irrilevante che si tratti di un fallimento «ordinario» su domanda del debitore (art. 191 LEF) o di un nuovo fallimento risanatorio per persone fisiche (art. 337 D‑LEF). Poiché la procedura concordataria semplificata si applica soltanto alle persone fisiche non soggette all’esecuzione in via fallimentare, il fallimento non può essere dichiarato d’ufficio dal giudice del concordato ma soltanto a domanda del debitore. Il giudice del concordato dichiara il fallimento se, a seconda della domanda, sono adempite le condizioni secondo l’articolo 191 LEF o secondo l’articolo 337 capoverso 3 D‑LEF. La dichiarazione di fallimento da parte del giudice del concordato serve all’efficienza della procedura. </p>
<p class="absatz ">È vero che nella procedura concordataria ordinaria – accessibile anche ai privati – a determinate condizioni è previsto che il fallimento sia dichiarato d’ufficio (art. 293<i>a</i> cpv. 3 e 296<i>b</i> LEF). Come l’intera procedura concordataria, questa conseguenza giuridica è tuttavia concepita per le persone soggette all’esecuzione in via di fallimento. È stata introdotta per sostenere gli interessi dei creditori perché per questi ultimi, se non devono presentare domanda di fallimento, vengono a cadere l’obbligo di anticipare le spese e la responsabilità per le spese<sup><a href="#fn-d7e2693" id="fnbck-d7e2693">126</a></sup>. Per le persone non soggette all’esecuzione in via di fallimento la situazione iniziale è diversa. Per questa cerchia di persone la dichiarazione di fallimento è in via di principio possibile soltanto su propria domanda e nel rispetto delle condizioni di cui all’articolo 191 LEF. Sia la normale procedura fallimentare sia il nuovo fallimento risanatorio per persone fisiche costituiscono un beneficio per i debitori. Non va quindi prevista una dichiarazione di fallimento d’ufficio per il tramite della procedura concordataria semplificata – eludendo in tal modo le condizioni dell’articolo 191 LEF o dell’articolo 337 capoverso 3 D‑LEF. Una dichiarazione di fallimento non è imperativa per la conclusione regolare della procedura concordataria. Diversamente dalla dichiarazione di fallimento, la moratoria non ha effetti di esecuzione generale sul patrimonio del debitore. La costituzione della massa e la distribuzione proporzionale ai creditori ha luogo soltanto dall’omologazione del concordato. In via di principio dalla moratoria risulta invece soltanto una sospensione dei termini e una cessazione dell’esecuzione; la moratoria può senz’altro essere annullata. Il disegno prevede pertanto che la dichiarazione di fallimento può intervenire soltanto su domanda del debitore e alle condizioni dell’articolo 191 LEF o dell’articolo 337 capoverso 3 D‑LEF. Il giudice dovrà decidere se il debitore che ha violato i suoi obblighi nella procedura concordataria possa adempiere le condizioni per avviare questa procedura fallimentare. </p>
<p class="titelartikelkomm man-font-style-italic ">Art. 331d<span class="man-font-style-normal"> Rimedi giuridici</span></p>
<p class="absatz ">Come nella procedura concordataria ordinaria, sia il debitore sia i creditori dispongono del rimedio giuridico del reclamo (art. 319 segg. CPC) contro la decisione del giudice del concordato di autorizzare, prorogare o annullare la moratoria. Si rimanda globalmente alle pertinenti disposizioni della procedura concordataria ordinaria. </p>
<p class="titelartikelkomm man-font-style-italic ">Art. 331e<span class="man-font-style-normal"> Comunicazioni e pubblicazioni</span></p>
<p class="absatz ">Il giudice del concordato comunica senza indugio la concessione della moratoria all’ufficio d’esecuzione e all’ufficio del registro fondiario (<i>cpv. </i><i>1</i>). Altrettanto vale per la comunicazione della proroga della moratoria<sup><a href="#fn-d7e2723" id="fnbck-d7e2723">127</a></sup>. Poiché la procedura concordataria semplificata è prevista soltanto per persone non soggette all’esecuzione in via fallimentare e quindi non iscritte nel registro di commercio (cfr. art. 39 LEF), l’informazione al registro di commercio può essere omessa. </p>
<p class="absatz ">Per motivi di spese ed efficienza è omessa anche la pubblicazione separata della moratoria; il commissario effettua tale pubblicazione con l’avviso ai creditori (<i>cpv. 2</i>).</p>
<p class="absatz ">Anche l’eventuale <i>annullamento della moratoria </i>(<i>cpv. 3</i>) deve essere pubblicato. Nella procedura concordataria ordinaria, una tale pubblicazione separata è rilevante soltanto in caso di annullamento della moratoria in seguito al successo di un risanamento (art. 296<i>a</i> cpv. 1 in combinato disposto con l’art. 296 LEF). Di regola, il fallimento è dichiarato d’ufficio in caso di revoca della moratoria (art. 296<i>b</i> LEF), di modo che la pubblicità è garantita (art. 232 LEF). Invece, poiché per le persone non soggette all’esecuzione in via di fallimento il fallimento è dichiarato soltanto su domanda del debitore (art. 331<i>c</i> cpv. 2 D‑LEF), il capoverso 3 dispone espressamente la pubblicazione dell’annullamento della moratoria. L’annullamento della moratoria deve essere comunicato anche alle autorità alle quali è stata comunicata la moratoria. </p>
<p class="titelartikelkomm man-font-style-italic ">Art. 331f<span class="man-font-style-normal"> Effetti della moratoria. Preparativi del concordato</span></p>
<p class="absatz ">Gli effetti della moratoria e i preparativi del concordato sono retti con poche eccezioni dalla procedura concordataria ordinaria. Vige un <i>divieto di esecuzione</i> fondamentale e i termini sono in gran parte sospesi. Per quanto concerne i termini del diritto dell’esecuzione, nel presente contesto è ripresa la normativa dell’articolo 334 capoverso 3 LEF, mentre nella procedura concordataria ordinaria, se del caso, devono essere presentate e verbalizzate richieste per tutelare i termini<sup><a href="#fn-d7e2756" id="fnbck-d7e2756">128</a></sup>.</p>
<p class="absatz ">Come per l’attuale moratoria al fine di appuramento bonale dei debiti mediante trattative private (art. 334 cpv. 3 LEF), la disposizione non si applica ai <i>contributi periodici di mantenimento o d’assistenza in virtù del diritto di famiglia (cpv. 2 lett. a)</i>. Questa eccezione appare giustificata anche nel presente contesto perché la moratoria non deve gravare il creditore del mantenimento dovuto dal debitore. Come nella procedura concordataria ordinaria (art. 297 cpv. 1 LEF) rimane possibile anche l’esecuzione in via di realizzazione del pegno per i crediti garantiti da pegno immobiliare ma è invece esclusa la realizzazione di un siffatto pegno (<i>cpv. 2 lett. b</i>). Durante la consultazione è stato proposto di ammettere l’esecuzione in via di realizzazione del pegno sia nella procedura concordataria ordinaria sia in quella semplificata per tutti i tipi di pegno (e non soltanto per i crediti garantiti da pegno immobiliare). Anche su questo punto una divergenza con la procedura concordataria ordinaria non è opportuna (v. n. 2.3), tanto più che la garanzia dei crediti mediante pegni è una pratica diffusa prevalentemente nelle relazioni commerciali.</p>
<p class="absatz ">Un’importante semplificazione rispetto alla procedura concordataria ordinaria è la possibilità di <i>rinunciare all’assemblea dei creditori </i>per la votazione sul concordato (<i>cpv. 3</i>; cfr. art. 301–302 LEF). Il commissario informa i creditori (di regola mediante lettera raccomandata o per via elettronica; art. 331<i>b</i> cpv. 2 D‑LEF in combinato disposto con l’art. 295 cpv. 4 in combinato disposto con l’art. 34 LEF)<sup><a href="#fn-d7e2780" id="fnbck-d7e2780">129</a></sup> sulla situazione patrimoniale e reddituale del debitore e invia loro la bozza del concordato. I creditori possono esprimere il loro parere sul concordato entro un termine fissato dal commissario e dichiarare se lo accettano o lo rifiutano. Ciò semplifica la situazione per i creditori e contribuisce a risparmiare sulle spese. Se lo ritiene necessario, il commissario può convocare l’assemblea dei creditori. </p>
<p class="absatz ">Il giudice può decidere se omologare o rigettare il concordato anche <i>senza un’udienza</i> (<i>cpv. 4</i>). Quindi l’articolo 304 capoverso 3 LEF non vale per la procedura concordataria semplificata. Poiché i creditori sono stati previamente invitati a esprimere il loro parere possono anche formulare le loro obiezioni in tale ambito. Il giudice del concordato può convocare un’udienza se la ritiene necessaria. </p>
<p class="titelartikelkomm man-font-style-italic ">Art. 331g<span class="man-font-style-normal"> Omologazione ed esecuzione del concordato</span></p>
<p class="absatz ">L’omologazione e l’esecuzione del concordato sono rette dalle disposizioni generali sul concordato e dalle disposizioni sul concordato ordinario. Ciò significa segnatamente che i <i>quorum dell’articolo 305 capoverso 1 LEF </i>devono essere raggiunti anche nella procedura concordataria semplificata. Quorum meno elevati nella procedura concordataria semplificata sarebbero difficilmente giustificabili. Anche l’articolo 306 capoverso 1 numero 1 LEF continua ad applicarsi immutato: il concordato può essere omologato soltanto se <i>il valore delle prestazioni offerte è in giusta proporzione con i mezzi del debitore</i>. Per questa valutazione il giudice del concordato può tenere conto anche di aspettative del debitore.</p>
<p class="absatz ">Per i debitori non soggetti all’esecuzione in via di fallimento sono soppressi due ostacoli del diritto vigente che spesso complicano l’accettazione del concordato:</p>
<dl>
<dt>– </dt>
<dd>una sostanziale semplificazione rispetto al concordato ordinario consiste nel fatto che i creditori che non prendono posizione sulla bozza di concordato entro il termine impartito non sono considerati<i> nel computo delle maggioranze richieste per l’accettazione del concordato né per la loro persona né per i loro crediti</i> (<i>lett. a</i>). In tal modo si vuole evitare che i creditori passivi che fanno prova di disinteresse impediscano il risanamento come attualmente talvolta avviene<sup><a href="#fn-d7e2820" id="fnbck-d7e2820">130</a></sup>. La loro astensione non conta né come accettazione né come rigetto. Per l’accettazione del concordato è però sufficiente che la <i>maggioranza qualificata dei creditori attivi </i>lo accetti. Una normativa analoga è prevista in Austria, dove lo strumento dello <i>Zahlungsplan</i> (piano di pagamento) è utilizzato con grande efficacia ed è impiegato nella gran parte delle procedure di risanamento di persone fisiche<sup><a href="#fn-d7e2835" id="fnbck-d7e2835">131</a></sup>; </dd>
<dt>– </dt>
<dd>un’ulteriore agevolazione sostanziale consiste nel rinunciare alla <i>garanzia sufficiente dei crediti privilegiati, </i>il che permette di includerli nel concordato e di estinguerli gradualmente durante il concordato (<i>lett. b</i>). Attualmente, per l’omologazione del concordato il pagamento integrale dei crediti privilegiati deve essere sufficientemente garantito, a meno che singoli creditori abbiano esplicitamente rinunciato a tale garanzia (art. 306 cpv. 1 n. 2 LEF). Rientrano segnatamente tra i creditori privilegiati le persone con crediti pecuniari per contributi di mantenimento e d’assistenza in virtù del diritto di famiglia (art. 219 cpv. 4, prima classe lett. c LEF per i crediti sorti negli ultimi sei mesi) nonché le casse malati (art. 219 cpv. 4, seconda classe lett. c LEF). I salari futuri possono essere utilizzati come garanzia soltanto in parte, perché l’articolo 325 CO vieta di cedere o costituire in pegno il salario futuro, eccetto per la garanzia di doveri di mantenimento derivanti dal diritto di famiglia. Ciò significa che i fondi per coprire i crediti privilegiati devono in linea di massima essere già disponibili nel momento dell’accettazione del concordato, il che spesso non è il caso. In futuro deve pertanto essere possibile per i privati estinguere gradualmente questi crediti privilegiati nel corso del concordato. Per non ledere l’ordine vigente dei privilegi<sup><a href="#fn-d7e2851" id="fnbck-d7e2851">132</a></sup>, il concordato deve tuttavia prevedere che, fino al suo adempimento, i crediti privilegiati siano <i>completamente rimborsati prima degli altri crediti concordatari</i>, a meno che singoli creditori abbiano esplicitamente rinunciato a un pagamento integrale e anticipato. In questo modo i creditori privilegiati non sono svantaggiati rispetto alla situazione attuale, ma possono approfittare anche loro di un risanamento efficace. La normativa dell’articolo 306 capoverso 1 numero 2 rimane applicabile alle obbligazioni assunte con il consenso del commissario durante la moratoria; esse devono essere sufficientemente garantite se i relativi creditori non hanno rinunciato alla garanzia.</dd>
</dl>
<p class="absatz ">Il concordato omologato è <i>vincolante per tutti i creditori</i> i cui crediti sono sorti prima dell’accettazione della moratoria o da allora senza il consenso del commissario. Fanno eccezione i crediti garantiti da pegno, purché coperti da quest’ultimo (art. 310 cpv. 1 LEF). Con l’adempimento del concordato i <i>crediti residui rimessi </i>decadono<sup><a href="#fn-d7e2867" id="fnbck-d7e2867">133</a></sup>. Se il concordato non è adempiuto nei confronti di un creditore, quest’ultimo può chiedere al giudice del concordato che il concordato sia revocato per il suo credito, senza pregiudizio dei diritti che risultano dal concordato (art. 316 LEF).</p>
<p class="absatz ">Se il concordato è rifiutato, il giudice del concordato dichiara il fallimento su domanda del debitore se, a seconda della domanda, sono adempite le condizioni dell’articolo 191 LEF o dell’articolo 337 capoverso 3 D‑LEF. La dichiarazione di fallimento da parte del giudice del concordato serve all’efficienza della procedura. In assenza di una domanda di dichiarazione di fallimento, la moratoria è anticipatamente revocata (art. 331<i>c</i> cpv. 1 lett. d D‑LEF), se non è comunque già giunta al termine.</p>
<p class="titelartikelkomm man-font-style-italic ">VI. Del concordato nella procedura di fallimento</p>
<p class="titelartikelkomm man-font-style-italic ">Art. 332 cpv. 2, primo periodo</p>
<p class="absatz ">La disposizione sul concordato nella procedura fallimentare deve essere adeguata alla luce dell’introduzione della procedura concordataria semplificata per persone non soggette all’esecuzione in via fallimentare. La procedura deve essere eseguita come procedura concordataria semplificata se le condizioni di cui all’articolo 331<i>a</i> capoverso 1 D‑LEF sono adempite.</p>
<p class="absatz ">Anche nel nuovo fallimento risanatorio per persone fisiche (art. 337–350 D-LEF) può essere proposto un concordato. Poiché si tratta di una procedura fallimentare, questa possibilità è senz’altro ammessa in applicazione dell’articolo 332 capoverso 1 LEF.</p>
<p class="titelartikelkomm man-font-style-italic ">VII. Della moratoria ai fini dell’appuramento bonale dei debiti mediante trattative private per debitori non soggetti all’esecuzione in via di fallimento</p>
<p class="absatz ">Il debitore resta libero di chiedere, invece della procedura concordataria semplificata, un appuramento bonale dei debiti mediante trattative private. Gli attuali articoli 333–336 sono pertanto conservati. Probabilmente l’appuramento bonale dei debiti mediante trattative private perderà ulteriormente importanza nella pratica. In singoli casi i debitori potrebbero però continuare a preferire l’appuramento bonale dei debiti mediante trattative private al concordato semplificato, in particolare perché possono così ottenere una <i>moratoria </i>al fine di appuramento della situazione debitoria, senza dover passare dalla <i>pubblicità </i>dell’avviso dei creditori. Un nuovo titolo precisa che la moratoria è lo strumento di diritto dell’esecuzione che distingue l’appuramento bonale dei debiti mediante trattative private dalle mere convenzioni private e giustifica l’intervento del giudice del concordato e del commissario. Grazie alla moratoria che gli viene concessa il debitore può negoziare senza fretta convenzioni private o una serie di contratti di remissione ai sensi dell’articolo 115 CO. Le convenzioni sono concluse con ogni singolo creditore e vincolano soltanto i creditori che vi acconsentono. </p>
<p class="absatz ">È stato valutato se in occasione dell’introduzione delle nuove procedure di risanamento delle persone fisiche dovesse essere eliminata <i>un’ambiguità</i> della versione attuale dell’appuramento bonale dei debiti mediante trattative private secondo gli articoli 333–336. Attualmente non è ancora definitivamente chiaro quali conseguenze abbia la convenzione conclusa con un creditore sulle relative esecuzioni. Teoricamente dopo la scadenza della moratoria l’ufficio d’esecuzione è tenuto a riprendere il pignoramento del salario se il creditore non ritira l’esecuzione. Un creditore non ha tuttavia alcun interesse a ritirare l’esecuzione prima di aver ricevuto il dividendo convenuto. Certo, secondo informazioni dell’associazione mantello delle consulenze in materia debitoria, la maggioranza degli uffici d’esecuzione non ripristina l’esecuzione se vi è una convenzione tra debitore e creditore. Questa pratica non è però seguita da tutti gli uffici d’esecuzione. Il debitore potrebbe certamente, in base all’articolo 85 o 85<i>a</i> LEF, chiedere in ogni momento al giudice del luogo d’esecuzione l’annullamento o la sospensione dell’esecuzione o la constatazione che il debito è sospeso. Da ciò risultano tuttavia spese processuali. Per questa problematica il gruppo d’esperti non ha trovato alcuna soluzione semplice che non avesse ripercussioni indesiderate su altri settori. Poiché il disegno mette ora a disposizione dei debitori una procedura concordataria semplificata in cui le esecuzioni decadono automaticamente con l’omologazione del concordato (art. 311 LEF), il problema dovrebbe perdere importanza. Il debitore continuerà quindi a dover rispettare le regole generali.</p>
<p class="titelartikelkomm man-font-style-italic ">Art. 335 cpv. 3</p>
<p class="absatz ">Nella presente disposizione è stata aggiunta una precisazione: il giudice può incaricare il commissario di vigilare <i>sul debitore nell’esecuzione delle convenzioni</i>, come già previsto nel diritto vigente. Si precisa ora che ciò deve avvenire su domanda del commissario o di un creditore. Come finora, il giudice non effettua però alcun esame del contenuto né omologa la convenzione conclusa. Se il debitore viola la convenzione, intervengono le abituali conseguenze del cattivo adempimento o dell’inadempimento. Vale la pena di disciplinare chiaramente nella convenzione quali siano le conseguenze di una sua violazione.</p>
<p class="titelartikelkomm man-font-style-italic ">Titolo dodicesimo: Del fallimento risanatorio per persone fisiche<span class="man-font-style-normal"><sup><a href="#fn-d7e2915" id="fnbck-d7e2915">134</a></sup></span></p>
<p class="titelartikelkomm man-font-style-italic ">Art. 337<span class="man-font-style-normal"> Condizioni</span></p>
<p class="absatz ">L’articolo 337 disciplina la dichiarazione di fallimento risanatorio per persone fisiche in conseguenza della domanda del debitore al giudice del fallimento. Alla domanda vanno allegati documenti attestanti lo stato patrimoniale e reddituale attuale e futuro del debitore (<i>cpv. 2</i>).</p>
<p class="absatz ">Il giudice del fallimento dichiara il fallimento risanatorio se le seguenti <i>condizioni </i>sono <i>cumulativamente </i>adempiute (<i>cpv. 3</i>):</p>
<dl>
<dt>– </dt>
<dd>il debitore deve prima di tutto essere <i>durevolmente insolvente </i>(<i>lett. a</i>). Nel diritto svizzero la nozione di insolvenza non è definita in modo uniforme<sup><a href="#fn-d7e2946" id="fnbck-d7e2946">135</a></sup>. Nel contesto dell’articolo 191 LEF per «insolvenza» si intende l’incapacità del debitore di saldare i debiti pecuniari esigibili a causa di una mancanza non passeggera di fondi<sup><a href="#fn-d7e2954" id="fnbck-d7e2954">136</a></sup>. La giurisprudenza relativa alla garanzia delle spese processuali o all’esecuzione in via di fallimento di persone giuridiche esige inoltre che il debitore «non disponga dei fondi per adempiere le obbligazioni esigibili né del credito necessario per procurarseli se necessario»<sup><a href="#fn-d7e2964" id="fnbck-d7e2964">137</a></sup> o che non vi siano indizi sostanziali di miglioramento della sua situazione finanziaria e che sia apparentemente illiquido per un tempo indeterminato<sup><a href="#fn-d7e2975" id="fnbck-d7e2975">138</a></sup>;</dd>
<dt></dt>
<dd>l’insolvenza richiesta deve essere «<i>durevole</i>». Il testo di legge vuole così precisare che i debitori in una semplice situazione di ristrettezze finanziarie non possono ricorrere alla procedura del fallimento risanatorio; </dd>
<dt></dt>
<dd>in ogni caso, quando i debiti superano il patrimonio del debitore, non si parte dal presupposto che una persona fisica si trovi in una situazione di indebitamento critico o di eccesso di debiti se la sua attività lucrativa o l’aiuto statale generano regolarmente nuovi fondi. La situazione di durevole insolvenza richiesta nel presente contesto si presenta invece quando la parte del reddito che rimane dopo la copertura del minimo vitale non basta a soddisfare le rimanenti obbligazioni di pagamento in un tempo determinato<sup><a href="#fn-d7e2995" id="fnbck-d7e2995">139</a></sup>. Va tenuto conto del fatto che un contratto di credito pluriennale non è di per sé un motivo di eccesso di debiti se i fondi del debitore bastano per pagare le rate convenute. Soltanto una visione d’insieme di tutte le obbligazioni e di tutti i beni e proventi permette di comprendere se il debitore si trova in una situazione di indebitamento dalla quale non può uscire in un tempo determinato con le sue proprie forze; in questo caso sono adempiute le condizioni per la dichiarazione di un fallimento risanatorio. Una persona di giovane età con un’attività lucrativa e pochi debiti di consumo<sup><a href="#fn-d7e3012" id="fnbck-d7e3012">140</a></sup> che potrà rimborsare in un tempo determinato non dovrebbe poter chiedere la dichiarazione di un fallimento risanatorio. Questo genere di fallimento è una procedura residuale per persone fisiche in una situazione di indebitamento senza speranze;</dd>
<dt></dt>
<dd>l’insolvenza durevole è definita nel testo di legge come la situazione in cui i crediti fallimentari non possono essere coperti dal debitore nel futuro prossimo. Tale indebitamento critico può essere causato dalla mancanza o dalla scarsità delle possibilità di rimborso ma anche da debiti di importo troppo elevato rispetto alle possibilità di rimborsare. Dipende dalla situazione concreta nel singolo caso l’entità del periodo per il quale si possa fare una previsione affidabile delle future possibilità di rimborso del debitore. I debitori che durante il fallimento risanatorio o poco dopo potrebbero rimborsare integralmente tutti i crediti aperti dovrebbero essere esclusi in ogni caso dalla procedura;</dd>
<dt></dt>
<dd>dopo la consultazione si è nuovamente e attentamente esaminato se richiedere <i>l’esistenza di un attestato di carenza di beni contro il debitore</i>. A favore di questo criterio nella consultazione è stato fatto valere che un attestato di carenza di beni mostra che una persona è effettivamente oberata di debiti ed è stata oggetto di un pignoramento infruttuoso. Per diversi motivi il Consiglio federale rinuncia a fare dell’esistenza di un attestato di carenza di beni una delle condizioni di accesso alla procedura. Innanzitutto il criterio non darebbe indicazioni sufficientemente precise sulla situazione finanziaria attuale del debitore. Un tale attestato può essere stato rilasciato molto tempo prima; infatti anche debitori benestanti possono essere oggetto di vecchi attestati di carenza di beni. Viceversa è pure possibile che contro persone fortemente indebitate non siano ancora stati rilasciati attestati di carenza di beni. Può così essere frutto del caso che un creditore abbia proseguito un pignoramento fino al rilascio di tale attestato. Per le persone fisiche soggette all’esecuzione in via di fallimento sarebbe impossibile adempiere tale criterio perché non sono rilasciati attestati fallimentari di carenza di beni se una procedura è sospesa per mancanza di attivi. Infine si vuole anche evitare di dover imperativamente eseguire un pignoramento infruttuoso prima della dichiarazione di fallimento risanatorio. Ciò significherebbe infatti che, già per un anno, tutti i fondi pignorabili sono, in determinate circostanze, stati prelevati a favore di un solo creditore. Ciò contraddice il principio della parità di trattamento dei creditori, che è lo scopo del fallimento;</dd>
<dt>– </dt>
<dd>per dichiarare il fallimento risanatorio non deve inoltre esservi <i>alcuna possibilità di conclusione di un concordato</i> né di un appuramento bonale dei debiti secondo gli articoli 293–336 LEF (<i>lett. b</i>). A tal fine non è richiesto in ogni caso il fallimento di negoziati o di un tentativo di concordato. Se è manifesto che i creditori difficilmente accetteranno un concordato, ad esempio perché il debitore nel prevedibile futuro non può offrire alcuna quota importante o i creditori già in precedenza non avevano mostrato alcuna disponibilità al negoziato, il fallimento risanatorio può essere dichiarato direttamente. Vanno evitati dispendiosi circoli viziosi. Invece vi sono casi in cui ci si può attendere che il debitore tenti dapprima di negoziare un concordato o un piano di appuramento dei debiti con i creditori. Tale è in particolare il caso se nel futuro prossimo si attendono sostanziali possibilità di rimborso. In questi casi è da preferire la procedura concordataria semplificata. Per dare <i>a tale procedura la priorità </i>desiderata, il disegno prevede che i <i>debitori con aspettative o le cui perdite reddituali sono solo temporanee</i> debbano dimostrare di aver <i>tentato seriamente di trovare un accordo</i> con i creditori. Tra di essi vi sono i debitori con aspettative come considerevoli diritti ereditari legali, diritti a un avere previdenziale il cui pagamento è imminente o attesi importanti guadagni reddituali<sup><a href="#fn-d7e3044" id="fnbck-d7e3044">141</a></sup>. Sono espressamente menzionati anche i debitori per i quali è chiaro che la riduzione del loro reddito è solo temporanea (p. es. per riduzione del tasso di occupazione per la nascita di un figlio o per il perfezionamento professionale). Si intende così evitare che i debitori ricorrano al fallimento risanatorio in una fase della vita in cui è difficile rimborsare i debiti senza cercare dapprima una soluzione adeguata con i creditori;</dd>
<dt></dt>
<dd>in un concordato non vi può essere soltanto una remissione parziale dei crediti, ma per i debitori in una situazione di ristrettezza finanziaria si può convenire una moratoria (v. n. 4.1.2). Il giudice del concordato omologa un concordato se una maggioranza qualificata di creditori lo ha accettato e il giudice ritiene adeguata la proposta (art. 306 cpv. 1 n. 1 LEF);</dd>
<dt></dt>
<dd>al giudice del fallimento deve essere fornita la prova che è stato effettuato un serio tentativo di trovare un accordo con i creditori. Se le trattative con i creditori falliscono, il debitore che ha negoziato seriamente e ha offerto una soluzione adeguata deve poter effettuare un risanamento finanziario mediante un fallimento risanatorio. In tal modo anche i creditori dovrebbero essere incitati a contribuire a soluzioni di risanamento consensuali;</dd>
<dt>– </dt>
<dd>per poter dichiarare il fallimento risanatorio, il debitore deve inoltre rendere verosimile che durante la procedura non sorgeranno <i>nuove obbligazioni scoperte</i> (<i>lett. c</i>). A tal fine deve dimostrare che disporrà di fondi sufficienti per tutte le obbligazioni periodiche prevedibili e che le condizioni per la liberazione dal debito (art. 349 cpv. 3 D‑LEF) saranno probabilmente adempiute alla fine della procedura. In altri termini, il debitore deve disporre di un <i>budget equilibrato</i>. Si considera che un debitore possa essere risanato soltanto se non continua a contrarre nuovi debiti e riesce a far quadrare i conti con i mezzi a sua disposizione. A tal fine la fonte di tali fondi è irrilevante: si può trattare di proventi o redditi del debitore ma anche di prestazioni dell’assicurazione contro la disoccupazione o dell’aiuto sociale. È decisivo il fatto che tali fondi siano verosimilmente sufficienti per il debitore e la sua famiglia e permettano di coprire il minimo vitale secondo l’articolo 339 lettere a D‑LEF. I crediti per il rimborso di prestazioni legittime dell’aiuto sociale sorti durante la procedura non sono obbligazioni scoperte ai sensi della presente disposizione; ciò è precisato nel testo di legge;</dd>
<dt>– </dt>
<dd>nei dieci anni precedenti, al debitore non deve essere stata concessa alcuna liberazione dal debito residuo secondo l’articolo 349 cpv. 3 D‑LEF (<i>lett. d</i>). Questo <i>termine preclusivo</i> dovrebbe servire a impedire abusi del fallimento risanatorio<sup><a href="#fn-d7e3078" id="fnbck-d7e3078">142</a></sup>; </dd>
<dt>– </dt>
<dd>infine, come ultima condizione (<i>lett. e</i>),<i> </i>deve essere previsto un divieto per i debitori che si sono verosimilmente resi colpevoli di un <i>crimine o delitto nel fallimento o nell’esecuzione </i>(art. 163–171 CP). Non basta tuttavia un semplice sospetto. Il divieto interviene se è stato avviato un procedimento penale che è ancora pendente o che si è concluso con una condanna. Inoltre il divieto non ha validità illimitata: vale infatti per atti od omissioni compiuti negli ultimi dieci anni. Alcuni partecipanti alla consultazione hanno chiesto di ampliare l’elenco dei reati che precludono il fallimento risanatorio. Tuttavia il Consiglio federale ritiene adeguato limitare tale elenco ai reati nel fallimento e nell’esecuzione che, con le loro comminatorie, servono a tutelare il diritto dell’esecuzione forzata e i creditori<sup><a href="#fn-d7e3096" id="fnbck-d7e3096">143</a></sup>. Sono questi gli scopi di protezione che si vogliono garantire precludendo la possibilità di dichiarare il fallimento risanatorio. Per contro, il fatto che il debitore sia stato sanzionato per altri crimini, delitti e contravvenzioni non dovrebbe in linea di principio pregiudicare il suo risanamento finanziario. Per punire il debitore è prevista la procedura penale; egli non deve essere ulteriormente punito da ostacoli al fallimento risanatorio.</dd>
</dl>
<p class="absatz ">Anche nel corso di una procedura ordinaria di fallimento il debitore deve poter chiedere un fallimento risanatorio, così come può chiedere una procedura concordataria (art. 332 cpv. 1 LEF) (<i>cpv. 4</i>). Questa <i>interfaccia</i> <i>tra le procedure </i>ne favorisce l’efficacia e permette di evitare la ripetizione di alcune tappe della procedura. Poiché il fallimento risanatorio, fino al deposito della graduatoria, corrisponde in ampia misura alla procedura ordinaria di fallimento, si può passare dall’uno all’altra in ogni momento senza alcun problema.</p>
<p class="titelartikelkomm man-font-style-italic ">Art. 338<span class="man-font-style-normal"> Procedura</span></p>
<p class="absatz ">La presente disposizione cita le pertinenti disposizioni della procedura di fallimento che si applicano alla dichiarazione di fallimento risanatorio (<i>cpv. 1</i>). La comunicazione delle decisioni del giudice del fallimento – segnatamente l’apertura della procedura – è retta dall’articolo 176 LEF (<i>cpv. 1 lett. c</i>). Come per l’usuale dichiarazione di fallimento su domanda del debitore, la comunicazione al registro di commercio non è necessaria se il debitore non è soggetto all’esecuzione in via di fallimento (art. 194 cpv. 2 LEF) perché non è registrato nel registro di commercio (cfr. art. 39 cpv. 1 LEF).</p>
<p class="absatz ">Conformemente al rimando si applica anche l’articolo 174 LEF sull’impugnazione della decisione del giudice del fallimento (<i>cpv. 2</i>). Se la decisione del giudice del fallimento si fonda su una dichiarazione di insolvenza del debitore – come è il caso anche nel nuovo fallimento risanatorio – secondo la giurisprudenza che il Tribunale federale ha mantenuto per anni i creditori non erano autorizzati a impugnare la dichiarazione di fallimento non essendo parti della decisione di prima istanza<sup><a href="#fn-d7e3128" id="fnbck-d7e3128">144</a></sup>. Recentemente il Tribunale federale ha però ammesso una possibilità di impugnazione per i creditori in alcuni casi particolari: </p>
<dl>
<dt>− </dt>
<dd>nella DTF <i>149</i> III 186, a un creditore è stata concessa la legittimazione attiva secondo l’articolo 174 LEF in un caso in cui il giudice del fallimento non era competente per territorio. Per quanto riguarda invece la censura dell’abuso di diritto la questione è stata lasciata esplicitamente aperta (DTF <i>149</i> III 186, consid. 3.4.3);</dd>
<dt>− </dt>
<dd>nella DTF <i>150</i> III 262, a un creditore è stata concessa la legittimazione attiva anche per far valere la censura dell’abuso di diritto contro una dichiarazione di fallimento secondo l’articolo 191 LEF. </dd>
</dl>
<p class="absatz ">Nelle succitate decisioni, il Tribunale federale ha compiuto un esame approfondito della giurisprudenza e della dottrina sulla legittimazione ricorsuale dei creditori che non sono parti della decisione di prima istanza e infine ha aderito alla giurisprudenza vodese che già da tempo ammette i reclami dei creditori contro le dichiarazioni di fallimento secondo l’articolo 191 LEF<sup><a href="#fn-d7e3157" id="fnbck-d7e3157">145</a></sup>. Sia le regole sulla competenza sia il divieto dell’abuso di diritto hanno carattere imperativo e sono nell’interesse dei creditori<sup><a href="#fn-d7e3169" id="fnbck-d7e3169">146</a></sup>, ai quali va quindi permesso di tutelare i loro interessi giuridici mediante un reclamo.</p>
<p class="absatz ">Tuttavia nel nuovo fallimento risanatorio la situazione è diversa poiché i creditori dopo il deposito del piano di risanamento ricevono per legge la possibilità di adire il giudice (art. 344 cpv. 1 D‑LEF). In tale momento vi è una panoramica completa della situazione patrimoniale e reddituale, attuale e prevista, del debitore e inoltre tutti i creditori sono stati informati mediante avviso speciale (art. 342 cpv. 3 D‑LEF in combinato disposto con art. 233 LEF) o grida e convocazione dei creditori (art. 342 cpv. 3 D‑LEF in combinato disposto con art. 232 LEF) sulla dichiarazione di fallimento risanatorio. Dal punto di vista dell’efficienza della procedura si tratta del momento più idoneo in cui conferire un rimedio giuridico ai creditori. L’articolo 338 capoverso 2 D‑LEF prevede quindi che soltanto i debitori possono impugnare la dichiarazione di fallimento secondo l’articolo 174 LEF. Essi devono in particolare poter impugnare dinanzi all’istanza superiore un rifiuto della domanda di dichiarare il fallimento risanatorio. I creditori hanno in seguito la possibilità di opporsi al proseguimento della procedura del fallimento risanatorio e di chiedere l’interruzione della procedura. </p>
<p class="titelartikelkomm man-font-style-italic ">Art. 339<span class="man-font-style-normal"> Effetti</span></p>
<p class="absatz ">La dichiarazione di fallimento risanatorio ha sul <i>patrimonio del debitore</i> e sui <i>diritti dei creditori</i> gli <i>effetti di una normale dichiarazione di fallimento</i>. Sostanzialmente si rimanda agli articoli 197–220 LEF. L’applicazione delle regole sul fallimento si ripercuote segnatamente sulla <i>composizione del patrimonio rilevante</i>, sui <i>crediti pertinenti </i>e sulla <i>graduatoria dei creditori. </i>Come in un normale fallimento, per i creditori sussiste la possibilità della revocazione secondo gli articoli 285–292 che permette a determinate condizioni di sottoporre alla realizzazione forzata determinati beni di cui il debitore non dispone più. </p>
<p class="absatz ">L’insieme dei <i>beni</i> pignorabili che appartengono al debitore nel momento della dichiarazione di fallimento risanatorio costituisce, a prescindere da dove si trovino, una massa unica che serve al soddisfacimento comune dei creditori (art. 197 LEF). Poiché il fallimento risanatorio si prefigge anche, rispetto al fallimento privato, di consentire agevolazioni procedurali ai creditori e ottenere una <i>quota più elevata di rimborsi</i>, non sarebbe giustificato privare completamente il debitore del suo reddito dal momento dell’apertura della procedura, come è il caso nella normale procedura di fallimento<sup><a href="#fn-d7e3205" id="fnbck-d7e3205">147</a></sup>. Pertanto per quanto concerne gli <i>attivi</i>, dal momento dell’apertura della procedura il prelievo è effettuato secondo le regole del pignoramento su un reddito limitatamente pignorabile. Questi beni, come i beni che il debitore acquisisce fino alla conclusione della procedura (p. es. un’eredità; art. 197 cpv. 2 LEF) confluiscono nella massa. L’aggiunta del reddito limitatamente pignorabile secondo l’articolo 93 capoverso 1 LEF alla massa è definito <i>prelievo.</i></p>
<p class="absatz ">Per quanto concerne i <i>passivi</i>, la procedura, e quindi verosimilmente anche la liberazione dal debito alla fine della procedura, riguarda <i>tutti i crediti esistenti al momento della dichiarazione di fallimento</i>. I crediti che nascono dopo l’apertura della procedura dovranno essere coperti dal minimo vitale del debitore (con l’eccezione delle obbligazioni della massa), altrimenti saranno considerati nuovi debiti problematici e la procedura di fallimento risanatorio verrà conclusa (art. 348 cpv. 1 lett. c D‑LEF). L’apertura della procedura rende esigibili tutti i debiti esistenti del debitore (art. 208 cpv. 1 LEF), la qual cosa permette al debitore di risanare interamente la sua situazione finanziaria e di garantire la parità di trattamento tra tutti i creditori. Anche i <i>crediti sottoposti a condizione sospensiva </i>sono ammessi al passivo per l’intero ammontare (art. 210 cpv. 1 LEF). I riparti spettanti ai crediti sottoposti a condizione sospensiva o a scadenza incerta sono depositati presso lo stabilimento dei depositi (art. 264 cpv. 3 LEF). Le <i>prestazioni periodiche </i>precedenti l’apertura della procedura rientrano tra i crediti in questione. Ciò vale anche per i contributi di mantenimento o d’assistenza esigibili fino a quel momento. Gli importi che divengono esigibili durante la procedura fanno parte del minimo vitale e con quest’ultimo il debitore li deve pagare. </p>
<p class="absatz ">Il fallimento risanatorio e la <i>procedura ordinaria</i> <i>di fallimento </i>si distinguono per i seguenti punti: </p>
<p class="titelartikelkomm man-font-style-italic ">Prelievo del reddito corrente per il soddisfacimento dell’insieme dei creditori (lett. a)</p>
<p class="absatz ">Diversamente dalla procedura di fallimento, <i>dal momento dell’apertura della procedura</i> l’ufficio decide il prelievo della quota disponibile dei redditi e proventi correnti secondo le regole del pignoramento (sulla procedura: art. 345 D‑LEF).</p>
<p class="absatz ">La <i>quota prelevabile</i> risulta dalla differenza tra il reddito complessivo del debitore e il minimo vitale<sup><a href="#fn-d7e3243" id="fnbck-d7e3243">148</a></sup>. Nel pignoramento l’ufficio stabilisce il minimo vitale secondo il suo apprezzamento (art. 93 cpv. 1 LEF) e in base alle circostanze di fatto. La Conferenza degli ufficiali di esecuzione e fallimenti della Svizzera ha elaborato <i>direttive </i>in proposito<sup><a href="#fn-d7e3253" id="fnbck-d7e3253">149</a></sup> che prevedono un importo base mensile di 1200 franchi per i debitori che vivono soli e di 2500 franchi per una coppia con due figli sotto i dieci anni. L’importo di base copre alimentazione, abbigliamento, cura del corpo, elettricità e spese analoghe<sup><a href="#fn-d7e3264" id="fnbck-d7e3264">150</a></sup>. A ciò si aggiungono supplementi per le spese effettive per la pigione o l’ipoteca, il riscaldamento e le spese accessorie, i contributi sociali (compresi i premi di cassa malati), i contributi di mantenimento legalmente dovuti, le spese professionali indispensabili e spese analoghe. Nella pratica queste spese sono di regola imputate soltanto se il debitore può presentare giustificativi per gli ultimi mesi. L’ufficio non soltanto tiene conto delle circostanze di fatto ma valuta anche se sono adeguate. Se il debitore paga una pigione eccessiva tenuto conto delle sue circostanze economiche e personali, quest’ultima, a partire dal primo termine utile di disdetta, può di regola essere computata in misura ridotta rispetto a quanto effettivamente pagato<sup><a href="#fn-d7e3273" id="fnbck-d7e3273">151</a></sup>. Il calcolo del minimo vitale va eseguito secondo criteri oggettivi e basato sulle necessità di un cittadino medio e dei membri di una famiglia media<sup><a href="#fn-d7e3283" id="fnbck-d7e3283">152</a></sup>.</p>
<p class="titelartikelkomm man-font-style-italic ">Pagamento delle imposte correnti sul reddito e sulla sostanza dal reddito prelevato e definizione del giorno determinante per il diritto fallimentare (lett. b)</p>
<p class="absatz ">Il <i>minimo vitale</i> secondo l’articolo 93 capoverso 1 LEF deve essere in via di principio determinante anche nel fallimento risanatorio. Secondo le direttive della Conferenza degli ufficiali di esecuzione e fallimenti e la giurisprudenza costante del Tribunale federale, le <i>imposte correnti</i> non sono considerate nel calcolo del minimo vitale del diritto dell’esecuzione conformemente all’articolo 93 capoverso 1 LEF<sup><a href="#fn-d7e3303" id="fnbck-d7e3303">153</a></sup>. Quindi vengono pignorati anche gli elementi del reddito necessari al pagamento delle imposte correnti. Ciò significa che durante un pignoramento del salario i «nuovi» debiti fiscali aumentano mentre i «vecchi» debiti sono ridotti dal pignoramento<sup><a href="#fn-d7e3315" id="fnbck-d7e3315">154</a></sup>. Ciò non è compatibile con lo scopo del fallimento risanatorio di permettere una ripartenza finanziaria<sup><a href="#fn-d7e3327" id="fnbck-d7e3327">155</a></sup>. Nell’avamprogetto veniva pertanto precisato che le imposte correnti devono essere aggiunte al minimo vitale calcolato secondo l’articolo 93 capoverso 1 LEF e devono infine essere dedotte dalla quota prelevabile<sup><a href="#fn-d7e3336" id="fnbck-d7e3336">156</a></sup>. Sul principio questo punto non è stato contestato nella consultazione ed è stato espressamente approvato da numerosi partecipanti, anche se alcuni di essi hanno fatto notare problemi tecnici nel calcolo dei crediti fiscali. Durante la rielaborazione del progetto è stata trovata una soluzione più semplice: invece di tenere conto delle imposte in un primo momento, nell’ambito del calcolo della quota da prelevare l’ufficio può pagarle direttamente sul reddito prelevato e calcolato secondo il vigente articolo 93 capoverso 1 LEF. Divengono così debiti della massa, fermo restando che in questo caso la massa disponibile è costituita soltanto dai beni prelevati, senza i beni disponibili all’apertura della procedura. I debiti fiscali correnti devono essere pagati con i redditi correnti soggetti all’imposizione e non con il resto della massa, il che andrebbe a scapito dei creditori. </p>
<p class="absatz ">Si tiene così conto di <i>tutti i debiti fiscali sul reddito e sulla sostanza dovuti nel periodo della procedura</i>, ossia tutte le imposte sui redditi realizzati durante questo periodo.</p>
<p class="titelartikelkomm man-font-style-italic ">Di quali imposte si tratta</p>
<p class="absatz ">Questa soluzione particolare è prevista per le <i>imposte sul reddito e sulla sostanza</i> ed è la conseguenza del fatto che, diversamente dal fallimento ordinario, il reddito corrente del debitore è prelevato e aggiunto alla massa. Le altre imposte dovute per un evento che fonda l’assoggettamento dopo la dichiarazione di fallimento sono già considerate dal diritto in vigore come debiti della massa da pagare per primi<sup><a href="#fn-d7e3354" id="fnbck-d7e3354">157</a></sup>. Ciò è stato confermato l’ultima volta dal Tribunale federale per l’imposta sul valore aggiunto nell’ambito della realizzazione di un fondo<sup><a href="#fn-d7e3366" id="fnbck-d7e3366">158</a></sup>. Anche le imposte su beni che il debitore riceve durante la procedura (art. 197 cpv. 2 LEF, p. es. imposte sulle successioni e sulle donazioni) e di conseguenza direttamente legati alla massa devono essere trattate nello stesso modo e già nel diritto vigente sono considerate obbligazioni della massa<sup><a href="#fn-d7e3378" id="fnbck-d7e3378">159</a></sup>. Una soluzione particolare anche per tipi di imposte diversi dall’imposta sul reddito e sulla sostanza non è quindi né necessaria né appropriata. </p>
<p class="titelartikelkomm man-font-style-italic ">Disciplinamento speciale di diritto fallimentare sull’inizio della procedura</p>
<p class="absatz ">Un disciplinamento speciale di diritto fallimentare richiede che venga definito <i>il giorno determinante per le imposte sul reddito e sulla sostanza nel fallimento risana</i><i>torio</i>. La <i>massa passiva </i>di un fallimento è costituita da tutti i debiti sorti prima della dichiarazione di fallimento, i cosiddetti <i>debiti fallimentari</i><sup><a href="#fn-d7e3398" id="fnbck-d7e3398">160</a></sup>. Ciò vale anche per il fallimento risanatorio; infatti l’articolo 339 del disegno, per quanto riguarda l’effetto della procedura sui beni del debitore e sui diritti dei creditori, rimanda agli articoli 197–220 LEF. I crediti fallimentari rientrano nella liberazione dal debito residuo (art. 349<i>a</i> cpv. 1 D‑LEF). Poiché rende esigibili tutti i debiti del fallito, l’articolo 208 capoverso 1 LEF crea una cesura tra i debiti periodici ricorrenti: quelli sorti prima della dichiarazione di fallimento divengono debiti fallimentari. Invece, i debiti sorti dopo la dichiarazione di fallimento devono essere pagati dal minimo vitale del debitore o dalla massa prima degli altri debiti. In linea di massima altrettanto vale per le imposte. I debiti fiscali non pagati fondati su eventi realizzatisi prima della dichiarazione di fallimento divengono debiti fallimentari<sup><a href="#fn-d7e3411" id="fnbck-d7e3411">161</a></sup>. Ciò vale ad esempio per l’imposta sul valore aggiunto (cfr. art. 40 della legge del 12 giugno 2009<sup><a href="#fn-d7e3421" id="fnbck-d7e3421">162</a></sup> sull’IVA)<sup><a href="#fn-d7e3432" id="fnbck-d7e3432">163</a></sup>. Affinché la dichiarazione di fallimento produca in tutti i casi lo stesso effetto sui debiti relativi alle imposte sul reddito e sulla sostanza, occorre tuttavia un <i>disciplinamento speciale di diritto fallimentare</i>, poiché i momenti della nascita e dell’esigibilità delle imposte sul reddito e sulla sostanza non sono disciplinati in modo uniforme in tutta la Svizzera<sup><a href="#fn-d7e3444" id="fnbck-d7e3444">164</a></sup>. Nella procedura di fallimento risanatorio, per poter pagare le imposte con i redditi per i quali è nato l’assoggettamento, il<i> momento della dichiarazione di fallimento</i> deve operare una <i>cesura</i> anche per le imposte sul reddito e la sostanza. Tale è già il caso nei Cantoni che prevedono la fine dell’assoggettamento in caso di dichiarazione di fallimento e quindi il calcolo dell’imposta al <i>pro rata temporis</i><sup><a href="#fn-d7e3460" id="fnbck-d7e3460">165</a></sup>. Anche l’articolo 161 capoverso 4 lettera d LIFD<sup><a href="#fn-d7e3470" id="fnbck-d7e3470">166</a></sup> stabilisce che la dichiarazione di fallimento determina l’esigibilità dell’imposta. Normative analoghe si trovano pure in alcuni Cantoni<sup><a href="#fn-d7e3481" id="fnbck-d7e3481">167</a></sup>. Una normativa speciale nella LEF intende <i>precisare</i> in tutti i casi il <i>trattamento nel diritto fallimentare </i>dei debiti periodici relativi alle imposte sul reddito e sulla sostanza. Pertanto la <i>lettera b</i> prevede che <i>le imposte sul reddito e sulla sostanza dovute per il periodo precedente la dichiarazione di fallimento divengono debiti fallimentari a prescindere dal momento in cui sono sorti o divenuti esigibili. </i>Ciò risulta dal fatto che il reddito realizzato prima della dichiarazione di fallimento, sul quale si fonda l’assoggettamento, fa parte della massa (art. 197 cpv. 1 LEF). Divengono pertanto debiti fallimentari le imposte dovute al pro rata sul reddito realizzato prima della dichiarazione di fallimento. Ad esempio, se la procedura viene avviata il 1° ottobre e il reddito è regolare, sono considerati debiti fallimentari i tre quarti dell’intero importo dovuto per tale anno. Se i redditi oscillano, va calcolata la parte relativa ai mesi in questione. Secondo il disegno il trattamento dei debiti fiscali nella procedura del fallimento risanatorio è disciplinato come segue: </p>
<dl>
<dt>− </dt>
<dd>le imposte sul reddito e sulla sostanza relative al <i>reddito realizzato durante la procedura </i>sono pagate con il reddito prelevato prima degli altri debiti fallimentari (<i>lett. b</i>). I debiti fiscali correnti relativi alle imposte sul reddito e sulla sostanza sono quindi trattati come debiti della massa, fermo restando che la massa è costituita dai beni prelevati durante la procedura; </dd>
<dt>− </dt>
<dd>i debiti fiscali relativi a redditi realizzati prima della dichiarazione di fallimento sono considerati debiti fallimentari al pro rata; </dd>
<dt>− </dt>
<dd>per tutti gli <i>altri debiti fiscali</i> la dichiarazione di fallimento produce la cesura voluta in tutti i casi già nel diritto vigente: i debiti fiscali risultanti da fatti che si sono prodotti nella vita del debitore prima della dichiarazione di fallimento divengono debiti fallimentari. I debiti fiscali che nascono dopo la dichiarazione di fallimento, ad esempio le imposte sulle successioni o sulle donazioni legate a beni che il debitore riceve durante il fallimento, devono essere pagati dalla massa prima degli altri debiti; si tratta di debiti della massa.</dd>
</dl>
<p class="absatz ">Il disciplinamento speciale previsto nel secondo periodo dell’articolo 339 lettera b precisa per l’ufficio competente come deve trattare i crediti relativi alle imposte sul reddito e sulla sostanza. La nascita e l’esigibilità di questi crediti nel diritto fiscale rimangono immutate.</p>
<p class="titelartikelkomm man-font-style-italic ">Calcolo dei debiti fiscali e disciplinamento riguardo alla fine della procedura</p>
<p class="absatz ">Per il calcolo dei debiti fiscali l’ufficio potrà fondarsi per gran parte della procedura su una tassazione ordinaria e pagare i debiti alla scadenza abituale. I debitori sono tenuti a presentare regolarmente la loro dichiarazione dei redditi e a non trascurare questo aspetto della loro situazione finanziaria. I debiti fiscali fondati su una tassazione d’ufficio in seguito alla non presentazione della dichiarazione dei redditi possono causare un nuovo indebitamento problematico e un’interruzione della procedura del fallimento risanatorio (art. 348 cpv. 1 lett. c D‑LEF). Per gli ultimi mesi della procedura occorre eseguire una stima. Attendere il passaggio in giudicato di una tassazione ordinaria ritarderebbe regolarmente di più di due anni la conclusione della procedura e la liberazione dal debito residuo: la dichiarazione dei redditi può essere presentata soltanto nell’anno successivo, la tassazione avviene molti mesi dopo e può inoltre essere impugnata con un rimedio giuridico. Una tale situazione sospesa per molti anni non è compatibile con lo scopo della procedura di permettere al debitore una ripartenza finanziaria entro un termine prevedibile. Per permettere una ripartenza finanziaria, se la procedura termina in ottobre, l’ufficio deve anche pagare prima degli altri debiti, con i redditi prelevati, il pro rata delle imposte dovute per il periodo gennaio–ottobre. Poiché il fallimento risanatorio è una procedura pluriennale per debitori in una situazione di stabilità, occorre partire dal presupposto che l’accertamento delle imposte probabilmente dovute per gli ultimi mesi della procedura con la collaborazione delle autorità fiscali competenti non dovrebbe porre problemi. Per poter concludere regolarmente la procedura, l’ufficio paga le imposte per gli ultimi mesi del prelievo con pagamenti rateali da versare all’amministrazione delle contribuzioni al più tardi prima della ripartizione (art. 349 cpv. 1 lett. a D‑LEF). Per garantire il calcolo corretto dei debiti fiscali, l’ufficio deve <i>consultare l’autorità fiscale competente</i>. Il calcolo corretto dei debiti fiscali per i periodi in questione è la condizione per poter qualificare e trattare questi debiti secondo il diritto fallimentare. </p>
<p class="titelartikelkomm man-font-style-italic ">Pagamento dei debiti fiscali da parte dell’ufficio dei fallimenti o dell’ufficio d’esecuzione</p>
<p class="absatz ">Per motivi tecnici l’ufficio competente sarà incaricato di pagare le imposte sul reddito e sulla sostanza dovute durante la procedura. <i>Non</i> è invece stato ripreso nell’ambito del presente progetto l’articolo 93 capoverso 4 LEF, entrato in vigore il 1° luglio 2024<sup><a href="#fn-d7e3535" id="fnbck-d7e3535">168</a></sup>, che permetterebbe all’ufficio competente di pagare direttamente anche i debiti correnti per le partecipazioni ai costi e i premi dell’assicurazione obbligatoria delle cure medico-sanitarie. Nella procedura abituale di pignoramento del salario, l’ufficio d’esecuzione può, su istanza del debitore, ingiungere al datore di lavoro di quest’ultimo di versare all’ufficio, per la durata del pignoramento del salario, anche la somma necessaria per il pagamento dei crediti correnti di premi e partecipazioni ai costi dell’assicurazione obbligatoria delle cure medico-sanitarie, per quanto tali premi e partecipazioni ai costi facciano parte del minimo vitale del debitore. L’ufficio utilizza tale somma per pagare direttamente all’assicuratore i crediti correnti di premi e partecipazioni ai costi. Questa soluzione non appare adeguata al fallimento risanatorio, che mira all’indipendenza finanziaria del debitore. Far sì che il debitore sia in grado di gestire il proprio budget e non si indebiti nuovamente è sia una condizione sia un obiettivo della procedura. Ci si può quindi attendere che paghi regolarmente da sé premi e partecipazioni ai costi dell’assicurazione obbligatoria delle cure medico-sanitarie e quindi gli importi previsti a tal fine sono stati integrati nel minimo vitale che rimane a sua disposizione.</p>
<p class="absatz ">La soluzione prevista per le imposte correnti sul reddito e sulla sostanza dovrà essere riesaminata ed eventualmente adeguata nell’ambito della prevista revisione dell’articolo 93 capoverso 1 LEF al fine di tenere conto delle imposte correnti nel calcolo del minimo vitale del diritto dell’esecuzione<sup><a href="#fn-d7e3554" id="fnbck-d7e3554">169</a></sup>.</p>
<p class="titelartikelkomm man-font-style-italic ">Non applicabilità dell’articolo 266h CO (lett. c)</p>
<p class="absatz ">L’articolo 266<i>h</i> CO è dichiarato non applicabile. La disposizione ha per oggetto la prestazione di garanzie al locatore dal quale si può pretendere la prosecuzione del contratto di locazione soltanto se il locatario in fallimento presta garanzia per le pigioni future<sup><a href="#fn-d7e3568" id="fnbck-d7e3568">170</a></sup>. Nel fallimento risanatorio il rischio del locatore è tuttavia in via di principio coperto dal fatto che la parte del reddito necessaria al pagamento della pigione è considerata impignorabile ai sensi dell’articolo<b> </b>93 LEF e pertanto non rientra nella massa dei beni utilizzati per il soddisfacimento dei creditori. I crediti relativi alla pigione sono costantemente adempiuti in anticipo. Se i fondi del debitore non permettono di coprire le spese della pigione e le altre spese di mantenimento, la dichiarazione del fallimento risanatorio è esclusa a priori (art. 337 cpv. 3 lett. c D‑LEF). La possibilità di chiedere garanzie per le pigioni future e il diritto straordinario di recedere dal contratto senza preavviso contrastano con lo scopo del fallimento risanatorio di stabilizzare i debitori in ristrettezze finanziarie. Il tipico debitore non sarà in grado di depositare le pigioni future ma le coprirà con i suoi redditi correnti. L’applicazione dell’articolo 266<i>h</i> CO non è di conseguenza né necessaria né ragionevole. Tenuto conto dell’importanza centrale di una situazione abitativa stabile per il risanamento finanziario del debitore, il disegno di legge precisa che la disposizione non è applicabile.</p>
<p class="titelartikelkomm man-font-style-italic ">Art. 340<span class="man-font-style-normal"> Spese</span></p>
<p class="absatz ">Non sono prelevate anticipazioni delle spese perché la procedura riguarda persone insolventi (<i>cpv. 1</i>). Se la massa dovesse coprire le spese, la maggior parte degli interessati non avrebbe accesso alla liberazione dal debito residuo, come hanno mostrato le esperienze fatte all’estero<sup><a href="#fn-d7e3589" id="fnbck-d7e3589">171</a></sup>.</p>
<p class="absatz ">Per il resto le spese sono a carico della massa come nell’abituale procedura di fallimento (art. 262 cpv. 1 LEF). Alla fine della procedura le spese non coperte rientrano nella liberazione dal debito residuo (art. 349<i>a</i> cpv. 2 D‑LEF).</p>
<p class="titelartikelkomm man-font-style-italic ">Art. 341<span class="man-font-style-normal"> Competenza</span></p>
<p class="absatz ">La designazione dell’ufficio competente deve essere lasciata ai Cantoni (<i>cpv. 1</i>; v. al riguardo n. 4.1.3.3). Ciò significa che ogni Cantone decide da sé se vuole affidare questi nuovi compiti agli uffici dei fallimenti o agli uffici d’esecuzione. Il Consiglio federale parte dal presupposto che l’esecuzione della nuova procedura di fallimento risanatorio sarà di regola affidata agli uffici dei fallimenti.</p>
<p class="absatz ">Se sono designati come competenti, gli uffici dei fallimenti possono ricorrere all’ufficio d’esecuzione del domicilio del debitore per calcolare il reddito da prelevare o per l’esecuzione del prelievo (<i>cpv. 2</i>). Infatti, l’ufficio d’esecuzione dispone di pratiche ed esperienze nel calcolo della quota prelevabile e nell’adeguamento dell’importo a nuove circostanze e, incaricandosi di questi compiti anche nel nuovo fallimento risanatorio, può sgravare l’ufficio dei fallimenti. L’ufficio dei fallimenti può demandare all’ufficio d’esecuzione anche l’esecuzione del prelievo rafforzando l’efficienza della procedura e permettendo ai due uffici di esercitare le loro competenze con la massima efficacia. Invece, se i Cantoni dovessero attribuire la direzione della procedura agli uffici d’esecuzione, <i>non sarebbe opportuno</i> <i>ricorrere all’ufficio dei fallimenti per i tipici atti di diritto fallimentare</i> che costituiscono il quadro generale della procedura e devono essere effettuati dall’ufficio che dirige la procedura. L’ufficio dei fallimenti può tuttavia essere consultato dall’ufficio d’esecuzione nell’ambito dell’usuale collaborazione sulle questioni giuridiche che si pongono. </p>
<p class="absatz ">Nel quadro dell’attuazione del presente progetto, i Cantoni possono così scegliere la soluzione più efficiente per le loro finalità.</p>
<p class="titelartikelkomm man-font-style-italic ">Art. 342<span class="man-font-style-normal"> Determinazione della situazione patrimoniale; convocazione dei creditori; amministrazione</span></p>
<p class="absatz ">Dopo aver ricevuto comunicazione della dichiarazione del fallimento risanatorio, l’ufficio prende le misure necessarie secondo le regole della procedura sommaria di fallimento (art. 221–229; <i>cpv. 1</i>). </p>
<p class="absatz ">Gli obblighi d’informare, di mettere a disposizione e di collaborare (art. 222 e 229 LEF) valgono per l’intera durata della procedura (<i>cpv. 2</i>). I medesimi obblighi vigono anche nella procedura di pignoramento (art. 91 LEF). Il debitore è tenuto, sotto minaccia di pena, a indicare all’ufficio tutti i suoi beni e a metterli a disposizione (art. 163 n. 1 e 323 n. 4 CP). Su richiesta dell’ufficiale, il debitore deve aprire i locali e i ripostigli. Se necessario, l’ufficiale può chiedere l’aiuto dell’autorità di polizia. I terzi che detengono beni del debitore o verso i quali questi vanta crediti hanno, sotto minaccia di pena, lo stesso obbligo d’informare e di mettere a disposizione del debitore (art. 222 cpv. 4 LEF e 324 n. 5 CP). Le autorità hanno lo stesso obbligo d’informare del debitore (art. 222 cpv. 5 LEF). Inoltre, durante la procedura, il fallito è tenuto, sotto minaccia di pena (art. 323 n. 5 CP), a rimanere a disposizione degli uffici (art. 229 cpv. 1 LEF).</p>
<p class="absatz ">L’ufficio <i>pubblica</i> la dichiarazione del fallimento risanatorio e procede alla <i>grida </i>(<i>cpv. 3</i>).</p>
<p class="absatz ">L’amministrazione è retta dagli articoli 235–243 LEF. L’ufficio applica la procedura sommaria (art. 231 cpv. 3). È segnatamente competente anche per le rivendicazioni di terzi e della massa secondo gli articoli 242–242<i>b</i> LEF e per le decisioni e azioni che ne risultano.</p>
<p class="titelartikelkomm man-font-style-italic ">Art. 343<span class="man-font-style-normal"> Verificazione dei crediti. Graduatoria dei creditori. Piano di risanamento</span></p>
<p class="absatz ">La <i>verificazione dei crediti</i> e la <i>graduatoria dei creditori</i> seguono pure le regole di una procedura fallimentare ordinaria (<i>cpv. 1</i>). Un creditore può contestare la graduatoria secondo l’articolo 250 (<i>cpv. 2</i>).</p>
<p class="absatz ">Oltre alla graduatoria l’ufficio forma un <i>piano di risanamento </i>(<i>cpv. 3</i>), il che costituisce un nuovo compito. Il piano ha lo scopo di fornire a tutte le parti una panoramica dei beni disponibili all’apertura della procedura, dei redditi e dei beni che si sono aggiunti in seguito, dei debiti accumulati e delle probabili possibilità di rimborso del debitore durante tutta la procedura<sup><a href="#fn-d7e3661" id="fnbck-d7e3661">172</a></sup>. </p>
<p class="absatz ">Il piano di risanamento deve fornire una <i>panoramica</i> il più possibile completa dei beni disponibili e permettere una <i>prognosi</i> per il futuro. Completa la graduatoria fornendo informazioni sugli «attivi» del debitore e sul tasso prevedibile di rimborso, fermo restando che il piano può anche indicare che il tasso sarà zero. Il piano di risanamento dà informazioni in merito alla probabile distribuzione dei fondi prevedibili e rappresenta così una bozza dello stato di ripartizione nella procedura fallimentare (art. 261 LEF). Devono infine essere indicati anche i passi previsti dal debitore per ottenere redditi e altri beni. Il piano di risanamento serve quindi anche a orientare il debitore sui suoi obblighi e doveri durante la procedura. Tale piano va allestito con la collaborazione del debitore e non può contenere più di quanto questi sia disposto a offrire. Se ritiene insufficienti i passi previsti dal debitore, l’ufficio dei fallimenti può chiedere al giudice del fallimento di interrompere la procedura (art. 344 cpv. 1 D‑LEF).</p>
<p class="absatz ">Il piano di risanamento è depositato insieme alla graduatoria. Esso dà quindi a tutti i partecipanti alla procedura una <i>panoramica </i>dei beni disponibili nel momento dell’apertura della procedura, dei debiti cumulati e delle probabili possibilità di rimborso del debitore.</p>
<p class="absatz ">Le insinuazioni tardive sono ammesse fino alla chiusura della procedura (<i>cpv. 4</i>), secondo le regole della procedura fallimentare ordinaria (art. 251).</p>
<p class="titelartikelkomm man-font-style-italic ">Art. 344<span class="man-font-style-normal"> Interruzione della procedura di fallimento risanatorio dopo il deposito del piano di risanamento</span></p>
<p class="absatz ">Il piano di risanamento non può essere impugnato. L’ufficio o un creditore può, entro 20 giorni dal deposito della graduatoria e del piano di risanamento, chiedere al giudice del fallimento l’<i>interruzione della procedura di fallimento risanatorio </i>(<i>cpv. 1</i>). Se le condizioni dell’apertura della procedura non sono (più) adempiute o probabilmente alla fine della procedura non potrà essere concessa la liberazione dal debito residuo, il giudice del fallimento deve interrompere la procedura del fallimento risanatorio (<i>cpv. 3</i>). Il giudice del fallimento deve tuttavia sentire il debitore e se del caso adeguare il piano di risanamento se in tal modo può essere evitata l’interruzione della procedura di fallimento risanatorio (<i>cpv. 2</i>). Questa possibilità sussiste già oggi per i concordati (art. 306 cpv. 2 LEF), a condizione tuttavia di ottenere nuovamente l’accettazione dei creditori<sup><a href="#fn-d7e3697" id="fnbck-d7e3697">173</a></sup>. Se ritiene il piano di risanamento insufficiente, il giudice del fallimento deve informare il debitore e comunicargli cosa occorre affinché il piano appaia sufficiente. L’adeguamento non può risultare da un atto di autorità ma deve essere effettuato con la collaborazione del debitore. Se il debitore non è disposto ad accettare le necessarie modifiche, il giudice del fallimento deve interrompere la procedura. Quest’ultima va interrotta anche quando il debitore viola i suoi obblighi di collaborazione (art. 344 cpv. 3 in combinato disposto con l’art. 349 cpv. 3 D‑LEF). La decisione del giudice del fallimento può essere impugnata come una decisione sulla revoca del fallimento. Questa possibilità di impugnazione deve essere a disposizione del debitore e anche di tutti i creditori (<i>cpv. 4</i>; sulla legittimazione ricorsuale in occasione della dichiarazione di fallimento v. commento all’art. 338 cpv. 2 D‑LEF). L’impugnazione avviene mediante reclamo secondo il CPC (art. 174 cpv. 1 LEF). In quanto rimedio giuridico straordinario il reclamo non ha effetto sospensivo (art. 325 cpv. 1 CPC), di modo che la procedura di fallimento risanatorio può proseguire normalmente fino alla decisione dell’istanza di reclamo.</p>
<p class="absatz ">Se viene interrotta, la procedura di fallimento risanatorio prosegue sotto forma di procedura fallimentare ordinaria. Per gli atti in corso e quelli futuri l’ufficio dei fallimenti segue le regole della procedura di fallimento. Se la procedura non è subito sospesa per mancanza di attivi, il giudice del fallimento la trasmette all’ufficio competente. Poiché il tal caso si sono verificati gli effetti del fallimento in quanto esecuzione generale e beni sono disponibili o sono stati prelevati, la procedura deve giungere a buon fine nel modo prescritto. La massa deve essere distribuita ai creditori conformemente alla graduatoria. La procedura termina in questo caso con il rilascio di attestati di carenza di beni (art. 265 LEF). Se la massa non basta per coprire le spese di una procedura fallimentare sommaria, il giudice del fallimento decide la sospensione della procedura secondo le regole dell’articolo 230 LEF, il che ha per conseguenza che le esecuzioni avviate prima della dichiarazione di fallimento vengono riattivate e possono essere proseguite per tutti i debiti per via di pignoramento.</p>
<p class="titelartikelkomm man-font-style-italic ">Art. 345<span class="man-font-style-normal"> Durata; procedura</span></p>
<p class="absatz ">Per la <i>durata della procedura</i> e nel contempo per la durata del prelievo sono proposti tre anni (<i>cpv. 1</i>)<sup><a href="#fn-d7e3721" id="fnbck-d7e3721">174</a></sup>, risultato di una difficile <i>ponderazione di interessi</i>. Per essere accettata dai creditori, la procedura deve in qualche modo essere impegnativa per i debitori<sup><a href="#fn-d7e3731" id="fnbck-d7e3731">175</a></sup>. Se il periodo del rimborso è troppo breve, i creditori rischiano di perdere importi che avrebbero potuto ottenere ancora per molti anni con un pignoramento del salario. Nel contempo, dal punto di vista dei debitori sono preferibili procedure brevi. Un’analisi scientifica basata su dati dell’<i>economia comportamentale</i> giunge alla conclusione che sono necessari periodi di rimborso brevi affinché i debitori non si arrendano e rimangano motivati a portare a termine la procedura<sup><a href="#fn-d7e3748" id="fnbck-d7e3748">176</a></sup>. Più è remota la prospettiva di vivere senza debiti, più diminuisce la sua attrattiva e aumenta il pericolo che la procedura sia elusa e siano dissimulati i redditi di un lavoro in nero. Gli <i>esperti</i> hanno proposto termini tra i tre e i sette anni e in molti si sono espressi a favore di una durata di tre anni. In modo simile hanno preso posizione i partecipanti alla consultazione nel cui ambito era stata proposta una durata di quattro anni. Una durata più breve, ossia di tre anni, secondo le esperienze pratiche è il periodo più lungo durante il quale è possibile esigere il rispetto di un piano di risanamento severo<sup><a href="#fn-d7e3760" id="fnbck-d7e3760">177</a></sup>. Sono state menzionate anche le pertinenti esperienze fatte all’estero<sup><a href="#fn-d7e3768" id="fnbck-d7e3768">178</a></sup>. </p>
<p class="absatz ">Anche il Consiglio federale ritiene pertanto adeguato un termine di <i>tre anni</i>. Il fallimento risanatorio dovrebbe permettere ai debitori di porre fine ai debiti e di risanare la loro situazione finanziaria. Una procedura di durata complessiva di tre anni è pure compatibile con le regole della direttiva (UE) 2019/1023 sulla ristrutturazione e l’insolvenza<sup><a href="#fn-d7e3780" id="fnbck-d7e3780">179</a></sup>.</p>
<p class="absatz ">L’AIR approfondita eseguita dalla BSS ha rivelato che i benefici di una procedura di tre anni sarebbero praticamente identici a quelli di una procedura di quattro<sup><a href="#fn-d7e3790" id="fnbck-d7e3790">180</a></sup>. Una durata di sei anni riduce invece fortemente i benefici perché il numero delle procedure diminuirebbe e aumenterebbe nettamente il numero delle procedure interrotte. Anche nel confronto internazionale più di cinque anni sono un periodo nettamente troppo lungo. I Paesi in cui erano previsti termini così lunghi li avevano abbreviati già prima delle nuove regole UE<sup><a href="#fn-d7e3798" id="fnbck-d7e3798">181</a></sup>. Si parte dal presupposto che, con la durata di tre anni, ai creditori non sfuggirà <i>alcun reddito essenziale</i>. Uno studio della <i>situazione giuridica</i> realizzato su mandato dell’Ufficio federale di giustizia ha rivelato che dopo cinque anni diminuiscono anche le prospettive di rimborso dei crediti constatati da atti di carenza di beni promettenti<sup><a href="#fn-d7e3810" id="fnbck-d7e3810">182</a></sup> e nel 60 per cento dei casi non ci si attende alcun rimborso<sup><a href="#fn-d7e3819" id="fnbck-d7e3819">183</a></sup>. La procedura riguarda tutti i crediti nei confronti di un debitore e non soltanto quelli per cui è stato rilasciato un attestato di carenza di beni. Tuttavia, poiché la procedura è a priori aperta soltanto alle persone fisiche <i>durevolmente insolventi </i>(art. 337 cpv. 3 lett. a D‑LEF), i creditori non possono verosimilmente attendersi rimborsi sostanzialmente più elevati al di fuori della procedura. Secondo l’esperienza dei servizi di consulenza in materia di debiti, i debitori attendono di regola a lungo prima di ricorrere a un sostegno esterno per risanare le loro finanze e quando lo fanno nella gran parte dei casi vivono da anni con il minimo vitale. Secondo le stime dell’AIR approfondita, i creditori profittano soltanto in minima misura di una fase di prelievo più lunga e sono lesi dalle interruzioni della procedura<sup><a href="#fn-d7e3829" id="fnbck-d7e3829">184</a></sup>. Per il creditore più frequente – lo Stato – i benefici sarebbero nettamente inferiori, perché potrebbe approfittare in minor misura di una riduzione delle spese sociali e di un aumento delle entrate fiscali<sup><a href="#fn-d7e3837" id="fnbck-d7e3837">185</a></sup>.</p>
<p class="absatz ">Il prelievo della quota pignorabile durante il fallimento risanatorio corrisponde sostanzialmente a un pignoramento secondo gli articoli 89 segg. LEF (<i>cpv. 2</i>), con l’eccezione che il pignoramento e la realizzazione sono effettuati d’ufficio e a beneficio di tutti i creditori del fallimento.</p>
<p class="absatz ">L’ufficio adegua, rivedendolo, l’importo da prelevare alle nuove circostanze (<i>cpv. 3</i>; cfr. art. 93 cpv. 3 LEF). Tiene ad esempio conto di un reddito più elevato ma anche di spese supplementari per un trattamento medico o di un aumento, anche leggero, della pigione aumentando o diminuendo di conseguenza il prelievo. Come nel pignoramento abituale, contro ogni provvedimento di un ufficio d’esecuzione è ammesso il ricorso (art. 17 LEF).</p>
<p class="titelartikelkomm man-font-style-italic ">Art. 346<span class="man-font-style-normal"> Passi per ottenere redditi</span></p>
<p class="absatz ">Durante la procedura di fallimento risanatorio il debitore deve adoperarsi <i>per ottenere redditi </i>e presentare regolarmente una relazione all’ufficio (<i>cpv. 1</i>). In questo il disegno intende garantire che durante la procedura i creditori ottengano il più denaro possibile. Anche il diritto tedesco<sup><a href="#fn-d7e3863" id="fnbck-d7e3863">186</a></sup> e il diritto austriaco<sup><a href="#fn-d7e3871" id="fnbck-d7e3871">187</a></sup> prevedono doveri analoghi. Le esigenze quanto ai passi del debitore per ottenere redditi non dovrebbero essere eccessive. I vantaggi che la collettività ricava dalla stabilizzazione finanziaria del debitore grazie al fallimento risanatorio hanno grande importanza. Occorre invece dar prova di un’estrema prudenza nel valutare le ipotetiche possibilità di realizzare maggiori redditi e ottenere quindi una quota di risanamento potenzialmente più elevata. Un debitore disoccupato che è annunciato presso un ufficio regionale di collocamento, che percepisce prestazioni dell’assicurazione contro la disoccupazione, dell’aiuto sociale o dell’assicurazione invalidità, in determinate circostanze deve informare regolarmente i relativi servizi su quanto mette in atto per ottenere un reddito. Se sono ritenuti sufficienti da questi uffici i suoi passi – ad esempio i passi secondo l’articolo 17 LADI – devono esserlo anche ai fini del nuovo fallimento risanatorio. Ciò riguarda sia i debitori che percepiscono prestazioni dell’aiuto sociale o delle assicurazioni sociali, sia i debitori che beneficiano soltanto di un sostegno nelle loro ricerche d’impiego. Quindi, l’ufficio dei fallimenti o l’ufficio d’esecuzione in tutti questi casi non esegue <i>una propria valutazione di quanto messo in atto dal debitore</i>. Vanno evitati doppioni ed eventuali valutazioni contradditorie. L’ufficio d’esecuzione o l’ufficio dei fallimenti può però verificare le informazioni del debitore chiedendo informazioni <i>a titolo di assistenza amministrativa</i> agli uffici e autorità che esaminano le sue attività per ottenere redditi (<i>cpv. 2</i>).</p>
<p class="absatz ">Per garantire che i creditori ottengano quanto denaro possibile per la durata della procedura, non ci si limita a generare redditi ma si vogliono anche evitare le spese. Non occorre tuttavia prevedere un obbligo del debitore di evitare debiti inutili perché i creditori già ottengono tutti i fondi che eccedono il minimo vitale esteso (art. 339 lett. a D‑LEF). Se nuove obbligazioni scoperte del debitore portano a un’esecuzione che raggiunge la fase di continuazione, la procedura di fallimento risanatorio può addirittura essere interrotta (art. 348 cpv. 1 lett. c D‑LEF). Sarebbe quindi superfluo prevedere un obbligo a sé stante di evitare spese inutili.</p>
<p class="titelartikelkomm man-font-style-italic ">Art. 347<span class="man-font-style-normal"> Realizzazione, ripartizione e resoconto periodici ai creditori</span></p>
<p class="absatz ">L’ufficio realizza periodicamente i beni appartenenti alla massa secondo le prescrizioni della liquidazione sommaria (art. 231 cpv. 3 n. 2 LEF). Se vi sono fondi sufficienti, per evitare che i creditori debbano attendere fino alla conclusione della procedura di fallimento risanatorio e quindi per molti anni, l’ufficio fa regolarmente ripartizioni provvisorie tra i creditori conformemente alla graduatoria (<i>cpv. 1</i>). </p>
<p class="absatz ">Come nei fallimenti o nei pignoramenti abituali, contro i singoli atti dell’ufficio è ammesso il ricorso (art. 17 LEF). Affinché i creditori possano farsi costantemente un quadro dello svolgimento del prelievo, l’ufficio fa loro rapporto almeno una volta all’anno o anche più spesso se le circostanze mutano frequentemente (<i>cpv. 2</i>). Il rapporto deve informare sugli importi prelevati e sugli sforzi del debitore. I creditori hanno così una base per chiedere all’ufficio di interrompere, se del caso, la procedura di fallimento risanatorio.</p>
<p class="titelartikelkomm man-font-style-italic ">Art. 348<span class="man-font-style-normal"> Interruzione della procedura di fallimento risanatorio a causa della modifica della situazione</span></p>
<p class="absatz ">In caso di <i>sostanziale modifica</i> delle circostanze dopo l’apertura della procedura di fallimento risanatorio, occorre esaminare se le condizioni per la liberazione dal debito alla fine della procedura sono ancora soddisfatte. Se, per sua colpa, i redditi del debitore diminuiscono al di sotto di quanto previsto nel piano di risanamento o se questi contrae nuove obbligazioni inadeguate, la continuazione della procedura di fallimento risanatorio deve essere oggetto di un esame giudiziario ed eventualmente deve essere interrotta. Invece, se le nuove spese sono inevitabili per il debitore e la sua famiglia o servono ad evitare spese future, ad esempio un trattamento dentistico di un figlio o spese adeguate per una formazione supplementare, il prelievo viene commisurato alle nuove circostanze (art. 345 cpv. 3; cfr. anche 93 cpv. 3 LEF). La ponderazione necessaria tiene sempre conto della finalità della procedura che consiste nello stabilizzare il debitore e nel reintegrarlo nell’economia.</p>
<p class="absatz ">L’interruzione della procedura di fallimento risanatorio deve sempre essere proposta se sembra probabile che alla fine la procedura non avrà successo. L’ufficio interviene d’ufficio e può anche essere invitato dai creditori a verificare la prognosi dell’esito della procedura. Un’interruzione entra in considerazione anche quando l’ufficio ritiene manifestamente insufficienti i passi del debitore per ottenere redditi (<i>lett. b</i>). Per quanto concerne i debitori che esercitano un’attività lucrativa è tuttavia difficile valutare se si può ragionevolmente esigere che realizzino un reddito superiore. Problemi di salute o obblighi familiari possono impedire di aumentare il tasso d’attività o di accettare un posto di lavoro più lontano da casa. Anche i debiti possono ostacolare la ricerca di un impiego. Per questi motivi, l’ufficio deve chiedere al giudice del fallimento di interrompere la procedura di risanamento <i>soltanto in casi chiari</i>. Il calcolo di un ipotetico reddito ragionevolmente esigibile sarebbe estraneo al sistema della LEF e, visti i loro compiti abituali, non si può pretendere che se ne incarichino gli uffici d’esecuzione o gli uffici dei fallimenti. Nel dubbio la procedura deve essere proseguita e la liberazione dal debito concessa. Il termine preclusivo può fungere da filtro, di modo che il <i>beneficio </i>della liberazione dal debito di regola costituisce un’<i>opportunità rara e spesso addirittura unica </i>per un nuovo inizio.</p>
<p class="absatz ">Il reddito prelevato entra nella massa e serve quindi <i>esclusivamente</i> a soddisfare i <i>creditori del fallimento</i>. Le nuove esecuzioni per crediti sorti dopo la dichiarazione del fallimento risanatorio sono ammissibili ma, diversamente dal fallimento ordinario (art. 206 cpv. 2 LEF), durante la procedura di fallimento risanatorio non devono essere proseguite mediante pignoramento perché altrimenti ridurrebbero la quota di rimborso dei creditori. Se un’esecuzione raggiunge la fase della continuazione, occorre esaminare la possibilità di interrompere la procedura di fallimento risanatorio (<i>lett. c</i>). In questi casi si deve partire dal presupposto che la legittimità della nuova esecuzione ha potuto essere esaminata, che non si tratta di un debito che avrebbe giustificato un adeguamento della quota prelevabile e che il debitore non poteva procurarsi in altro modo i fondi necessari al rimborso tra l’esigibilità del debito, l’avvio dell’esecuzione e la richiesta di continuazione. Dal debitore ci si attende che possa impiegare il suo minimo vitale per pagare piccoli importi. Il fatto che un’esecuzione raggiunga la fase di continuazione è un chiaro indizio di un nuovo indebitamento problematico che rischia di essere soltanto la «la punta dell’iceberg». A prescindere da un’esecuzione per un nuovo debito sorto dopo la dichiarazione del fallimento risanatorio, l’ufficio deve poter chiedere l’interruzione di detta procedura anche quando apprende in altro modo di un nuovo debito che verosimilmente farebbe ostacolo alla concessione della liberazione dal debito residuo. Ciò può anche avvenire su indicazione di un creditore. Il giudice del fallimento decide di interrompere la procedura di fallimento risanatorio se le condizioni dell’articolo 349 capoverso 3 D‑LEF non sono verosimilmente più adempiute (<i>cpv. 2</i>). Se interrotta, tale procedura è conclusa come una procedura fallimentare ordinaria (art. 344 cpv. 3 D‑LEF) senza concedere al debitore la liberazione dal debito residuo.</p>
<p class="titelartikelkomm man-font-style-italic ">Art. 349<span class="man-font-style-normal"> Liberazione dal debito residuo</span></p>
<p class="absatz ">Alla fine dei tre anni di prelievo (art. 345 cpv. 1 D-LEF), l’ufficio compila lo stato di ripartizione e un rapporto sullo svolgimento del prelievo e sul debito residuo e li invia ai creditori per parere (<i>cpv. 1</i>). Inoltre, paga a rate tutti i debiti fiscali ancora aperti relativi al periodo di prelievo (v. commento all’art. 339 lett. b D‑LEF). Il nuovo articolo 161 capoverso 4 lettera d<sup>bis</sup> D‑LIFD precisa che il pro rata dell’imposta federale diretta dovuto per l’anno scade alla fine del periodo di prelievo. Dopo la fine del prelievo il debitore può tornare a disporre liberamente del suo reddito e deve pagare da sé anche tutti i debiti fiscali. Se in seguito al trasloco del debitore dopo la fine del prelievo si dovesse avverare che i pagamenti rateali sono stati effettuati a un’autorità fiscale non competente, il debitore dovrà chiederne la restituzione e pagare le imposte nel suo nuovo luogo di domicilio. Si tratta di debitori alla fine di una procedura di risanamento pluriennale che hanno la volontà di sistemare la loro situazione finanziaria e ci si può quindi attendere che, una volta concluso il periodo di prelievo, paghino da sé le loro imposte per l’ultimo anno della procedura di fallimento risanatorio senza sostegno di un’autorità. Prima di pronunciare la liberazione dal debito residuo, il giudice del fallimento si farà ancora un quadro complessivo della situazione finanziaria del debitore (<i>cpv. 3</i>). </p>
<p class="absatz ">Per poter concludere la procedura è pure necessario che la graduatoria sia divenuta definitiva e che l’ufficio sia in possesso del prodotto della realizzazione di tutta la massa. Di regola, ciò avviene molto prima della fine della fase triennale di prelievo. La legge deve tuttavia prevedere il caso in cui un’azione di contestazione della graduatoria si protrae a lungo a causa dell’esaurimento delle vie di ricorso. Le condizioni sono le medesime che nel fallimento ordinario (art. 261 LEF). Ha pure luogo un’ultima ripartizione se l’eventuale eccedenza della massa non è già stata ripartita conformemente all’articolo 347 D‑LEF.</p>
<p class="absatz ">Con l’invito a dare il loro parere i creditori hanno una nuova opportunità di formulare eventuali obiezioni alla liberazione dal debito residuo, ad esempio per una violazione degli obblighi di informare e collaborare. In seguito, l’ufficio trasmette al giudice del fallimento la graduatoria, il rapporto sullo svolgimento del prelievo e i pareri dei creditori riguardo alla conclusione della procedura per decisione sulla liberazione dal debito residuo (<i>cpv. 2</i>).</p>
<p class="absatz ">Il giudice pronuncia la liberazione dal debito residuo se il debitore ha adempiuto i suoi obblighi d’informare, di mettere a disposizione e di riferire (<i>cpv. 3 lett. a</i>; art. 342 cpv. 2 D‑LEF), se i suoi passi per ottenere redditi non sono stati manifestamente insufficienti (<i>cpv. 3 lett. b</i>), se durante la procedura non sono sorti nuovi crediti contro di lui che fanno temere una nuova, durevole insolvenza <i>(cpv. 3 lett. c</i>) e se non è stato condannato per delitti o crimini nel fallimento o nell’esecuzione per debiti secondo gli articoli 163–171 del Codice penale, in ragione di atti od omissioni avvenuti fino a dieci anni prima dell’apertura della procedura e alcun siffatto procedimento penale è pendente contro di lui (<i>cpv. 3 lett. d</i>). Se un debitore ricade immediatamente in uno stato di sovraindebitamento, la procedura di risanamento non ha raggiunto il suo scopo. Dopo la consultazione è stato precisato che nuovi debiti che non potranno probabilmente essere pagati tempestivamente devono essere tali da far prevedere una nuova durevole insolvenza affinché possa essere rifiutata la liberazione dal debito residuo. Deve trattarsi di nuovi debiti sostanziali e non di piccoli importi.</p>
<p class="absatz ">Il giudice indica i crediti della graduatoria esclusi dalla liberazione dal debito residuo secondo l’articolo 349<i>b</i> D‑LEF (<i>cpv. 4</i>). Per gli importi di questi crediti che rimangono scoperti, l’ufficio rilascia un attestato di carenza di beni (art. 349<i>b</i> cpv. 2 D‑LEF).</p>
<p class="absatz ">Se la liberazione dal debito residuo è rifiutata si applicano le regole sull’interruzione della procedura di fallimento risanatorio (art. 344 cpv. 3 D‑LEF); in altri termini, la procedura si conclude come una procedura fallimentare ordinaria (<i>cpv. 5</i>).</p>
<p class="absatz ">La decisione di chiusura del giudice del fallimento può essere impugnata come la decisione di apertura della procedura (<i>cpv. 6</i>; cfr. art. 174 cpv. 1 e 3 LEF). Per il resto, la <i>chiusura </i>della procedura di fallimento risanatorio è retta dalle disposizioni sulla procedura fallimentare ordinaria (<i>cpv. 6</i>; art. 268 e 269 LEF). Ciò significa segnatamente che l’<i>ufficio pubblica</i> la chiusura della procedura (art. 268 cpv. 4 LEF) come la sua apertura (art. 342 cpv. 3 D‑LEF) e che i <i>beni scoperti in seguito e gli importi depositati</i> che divengono disponibili sono realizzati e distribuiti ai creditori secondo il loro rango (art. 269 LEF).</p>
<p class="titelartikelkomm man-font-style-italic ">Art. 349a<span class="man-font-style-normal"> Effetti</span></p>
<p class="absatz ">La liberazione dal debito comprende – con poche eccezioni (cfr. art. 349<i>b</i> D-LEF) – tutti i crediti sorti prima dell’apertura della procedura di fallimento risanatorio, ossia i <i>crediti del fallimento. </i>Comprende anche tutti i crediti per i quali in passato è stato emesso un attestato di carenza di beni. Sono inoltre compresi i crediti sotto condizione sospensiva; tuttavia il creditore non può percepire il riparto che gli spetta sulla massa sino a che non sia adempiuta la condizione (art. 210 cpv. 1 LEF).</p>
<p class="absatz ">La liberazione dal credito residuo comprende anche le <i>spese della procedura di fallimento risanatorio</i>, ossia tutte le spese cagionate al giudice del fallimento e agli uffici dei fallimenti ed eventualmente agli uffici d’esecuzione dalla dichiarazione, dall’esecuzione e dalla conclusione della procedura di fallimento risanatorio (cfr. art. 340 cpv. 2 D‑LEF), nella misura in cui non sono coperte nel momento della liberazione dal debito residuo (<i>cpv. 2</i>). Un debitore che ha svolto con successo la procedura di fallimento risanatorio non dovrebbe essere immediatamente gravato da nuovi debiti.</p>
<p class="absatz ">I crediti di cui il debitore è liberato non si estinguono ma diventano <i>obbligazioni naturali</i> (<i>cpv. 3</i>) che possono ancora essere adempiute anche se la loro esecuzione non può essere imposta. Se il debitore paga comunque un credito compreso nella liberazione dal debito, non sarebbe giustificato considerare che il creditore si sia indebitamente arricchito. In Germania<sup><a href="#fn-d7e4000" id="fnbck-d7e4000">188</a></sup> e Austria<sup><a href="#fn-d7e4008" id="fnbck-d7e4008">189</a></sup> vigono normative analoghe. Il debitore può far valere la liberazione dal debito in via d’eccezione e, nella procedura d’esecuzione, mediante opposizione. L’eccezione può essere opposta anche a una compensazione; infatti una compensazione contro obbligazioni naturali è solo eccezionalmente possibile per i crediti prescritti (art. 120 cpv. 3 CO)<sup><a href="#fn-d7e4016" id="fnbck-d7e4016">190</a></sup>.</p>
<p class="absatz ">I diritti dei creditori contro i <i>coobbligati</i> come condebitori, fideiussori e obbligati in via di regresso del debitore non sono pregiudicati dalla liberazione dal debito (<i>cpv. </i>4); viene ripresa la normativa del diritto del concordato applicabile ai creditori che non hanno accettato il concordato (art. 303 cpv. 1 LEF). Questa regolamentazione è opportuna nella normativa legale sulla procedura di fallimento risanatorio, in cui l’adesione del creditore non è necessaria. Per evitare che la liberazione dal debito divenga obsoleta, il debitore è tuttavia liberato nei confronti dei condebitori, fideiussori e altri obbligati in via di regresso nello stesso modo che nei confronti dei creditori. Una normativa analoga è presente anche nei diritti tedesco<sup><a href="#fn-d7e4036" id="fnbck-d7e4036">191</a></sup> e austriaco<sup><a href="#fn-d7e4044" id="fnbck-d7e4044">192</a></sup>. </p>
<p class="absatz ">Anche i crediti garantiti da pegno rientrano nella liberazione dal debito sempre che, per quanto concerne gli oggetti in pegno di proprietà del debitore, il diritto preferenziale del creditore pignoratizio alla somma ricavata dalla realizzazione dell’oggetto del pegno non sia ancora stato soddisfatto (art. 198 LEF). Nemmeno i crediti garantiti mediante pegni su beni appartenenti a terzi possono più essere fatti valere nei confronti del debitore. La realizzazione del pegno ha luogo al di fuori della procedura di fallimento risanatorio. Il Consiglio federale dovrà disciplinare in un’ordinanza le modalità con cui tenere conto del fatto che la realizzazione del pegno avviene al di fuori del fallimento risanatorio, in modo analogo all’articolo 61 RUF.</p>
<p class="absatz ">I creditori ricevono a fini probatori un attestato che indica l’importo perso sui loro crediti (<i>cpv. 5</i>). Non si tratta di un attestato di carenza di beni.</p>
<p class="titelartikelkomm man-font-style-italic ">Art. 349b<span class="man-font-style-normal"> Eccezioni</span></p>
<p class="absatz ">Per motivi di politica giuridica alcune categorie di crediti sono escluse dalla liberazione dal debito<sup><a href="#fn-d7e4063" id="fnbck-d7e4063">193</a></sup>.</p>
<p class="titelartikelkomm man-font-style-italic ">Multe, pene pecuniarie e sanzioni amministrative finanziarie che abbiano uno scopo penale (cpv. 1 lett. a)</p>
<p class="absatz ">Dalla liberazione dal debito sono escluse le <i>multe, le pene pecuniarie e le sanzioni amministrative finanziarie che abbiano uno scopo penale (cpv. 1 lett. a)</i>. Queste sanzioni hanno uno scopo penale che non deve essere compromesso con una nuova normativa del diritto in materia d’esecuzione e fallimenti. Eccezioni analoghe sono previste anche negli ordinamenti giuridici stranieri esaminati, che a volte vanno perfino oltre<sup><a href="#fn-d7e4077" id="fnbck-d7e4077">194</a></sup>. La presente eccezione non sarà quasi mai applicata. Infatti, la pena pecuniaria che non viene pagata entro un termine da uno a sei mesi dopo il passaggio in giudicato della sentenza (art. 35 cpv. 1 CP) e non può essere eseguita in via esecutiva è trasformata in una pena detentiva (art. 36 cpv. 1 e 106 cpv. 2 e 5 CP); il suddetto termine può essere prorogato soltanto in singoli casi (art. 35 cpv. 1 CP). Esiste inoltre la possibilità di eseguire la pena sotto forma di lavoro di utilità pubblica (art. 79<i>a</i> CP).</p>
<p class="absatz ">Dopo la consultazione, la disposizione è stata integrata aggiungendovi il risarcimento per beni non più disponibili che sottostanno alla confisca (art. 71 CP). La confisca intende impedire che si traggano vantaggi dai reati<sup><a href="#fn-d7e4089" id="fnbck-d7e4089">195</a></sup>. Il suo scopo non dovrebbe essere pregiudicato da una liberazione dal debito. L’eccezione è prevista soltanto per i risarcimenti secondo l’articolo 71 CP poiché soltanto questi riguardano la massa e possono potenzialmente essere oggetto di una liberazione dal debito residuo (cfr. anche art. 44 LEF). L’eccezione è tanto più giustificata in quanto il giudice penale, secondo l’articolo 71 capoverso 2 CP, può prescindere dal risarcimento «che risulti presumibilmente inesigibile o impedisca seriamente il reinserimento sociale dell’interessato».</p>
<p class="titelartikelkomm man-font-style-italic ">Crediti di riparazione (cpv. 1 lett. b)</p>
<p class="absatz ">Anche i <i>crediti di riparazione</i> (<i>cpv. 1 lett. b</i>) sono esclusi dalla liberazione dal debito poiché perseguono un fine di riparazione. Non si può pretendere che i creditori ai quali è stata promessa una riparazione rinuncino a una parte del loro credito a favore del debitore.</p>
<p class="titelartikelkomm man-font-style-italic ">Contributi di mantenimento o d’assistenza in virtù del diritto di famiglia (cpv. 1 lett. c)</p>
<p class="absatz ">Tenuto conto della situazione privilegiata dei contributi di mantenimento e d’assistenza in virtù del diritto di famiglia nell’intero diritto dell’esecuzione e del fallimento, anche tali contributi vanno esclusi dalla liberazione del debito (<i>cpv. 1 lett. c</i>). Va peraltro rammentato che è passibile di pena chiunque non presta gli alimenti o i sussidi che gli sono imposti dal diritto di famiglia, benché abbia o possa avere i mezzi per farlo (art. 217 CP). Tali contributi sono privilegiati in tutto l’ordinamento giuridico.</p>
<p class="absatz ">In caso di ristrettezze economiche il minimo vitale del debitore ai sensi del diritto dell’esecuzione è determinante per calcolare i contributi di mantenimento tenendo conto della capacità economica del debitore. Secondo la giurisprudenza del Tribunale federale, al debitore del mantenimento va sempre lasciato almeno il minimo vitale secondo il diritto in materia di esecuzione<sup><a href="#fn-d7e4118" id="fnbck-d7e4118">196</a></sup>. L’intangibilità del minimo vitale ha spesso per conseguenza di far sopportare unilateralmente ai creditori del mantenimento l’importo mancante; tali creditori a loro volta non riescono a raggiungere il minimo vitale e devono ricorrere all’aiuto sociale. Questa situazione è criticata dal Tribunale federale e da una parte della dottrina<sup><a href="#fn-d7e4128" id="fnbck-d7e4128">197</a></sup>. Se il contributo di mantenimento fissato non viene pagato, lo Stato presta assistenza nell’ambito dell’assistenza in materia di alimenti che consiste in due strumenti: l’anticipo degli alimenti e l’aiuto all’incasso. L’anticipo degli alimenti è di competenza dei Cantoni, che al riguardo hanno pratiche diverse<sup><a href="#fn-d7e4154" id="fnbck-d7e4154">198</a></sup>. L’aiuto all’incasso è disciplinato nell’ordinanza del 6 dicembre 2019<sup><a href="#fn-d7e4162" id="fnbck-d7e4162">199</a></sup> sull’aiuto all’incasso (OAInc), entrata in vigore il 1° gennaio 2022. L’ordinanza si prefigge la parità di trattamento a livello nazionale delle persone che hanno diritto al mantenimento. Prevedere nel diritto in materia di esecuzione e fallimento la liberazione del debitore dalle pretese di mantenimento fondate sul diritto di famiglia sarebbe in contrasto con le succitate tendenze e con le discussioni politiche degli ultimi anni sul pagamento della parte mancante del mantenimento. Il risanamento del debitore non deve ledere coloro che vantano crediti di mantenimento nei suoi confronti e a loro volta rischiano di trovarsi in una situazione di indebitamento eccessivo. Anche in Germania, Francia, Svezia e negli Stati Uniti, ma non in Austria, i contributi di mantenimento non prestati (indebitamente) sono esclusi dalla liberazione dal debito<sup><a href="#fn-d7e4173" id="fnbck-d7e4173">200</a></sup>.</p>
<p class="absatz ">Se è un <i>ente pubblico</i> a prestare il mantenimento, la pretesa di mantenimento con tutti i diritti connessi – compreso il privilegio nel fallimento secondo l’articolo 219 capoverso 4 LEF – passa all’ente pubblico (cessione legale, art. 131<i>a</i> cpv. 2, 289 cpv. 2 del Codice civile, CC<sup><a href="#fn-d7e4189" id="fnbck-d7e4189">201</a></sup>)<sup><a href="#fn-d7e4200" id="fnbck-d7e4200">202</a></sup>. Secondo il Tribunale federale, in questi casi il credito di mantenimento deve rientrare nella liberazione dal debito. Altrimenti si creerebbe un privilegio a favore dell’ente pubblico che nuocerebbe al nuovo inizio finanziario del debitore e quindi allo scopo della procedura. Il gruppo di esperti ha ritenuto essenziale far rientrare nella liberazione dal debito gli <i>anticipi</i> <i>di contributi di mantenimento. </i>Questi ultimi riguardano un gran numero di interessati e importi elevati e sovente la capacità economica del debitore non è considerata in modo adeguato o abbastanza velocemente. Soprattutto in caso di ristrettezze economiche possono esservi serie conseguenze se i contributi fissati dal giudice non sono adeguati immediatamente a un cambiamento delle circostanze.</p>
<p class="absatz "><i>Rientrano</i> pertanto nella liberazione dal debito tutti i contributi di mantenimento e d’assistenza in virtù del diritto di famiglia <i>sorti</i> <i>prima dell’</i><i>apertura </i>della procedura di fallimento risanatorio per le persone fisiche e <i>ceduti</i> all’ente pubblico <i>prima della decisione sulla liberazione dal debito residuo </i>(art. 349 D‑LEF). <i>Sono esclusi i crediti (parziali) del creditore del mantenimento</i> e tutti i crediti <i>sorti dopo l’apertura della procedura</i>. Se si può già prevedere che il debitore non potrà pagare crediti sorti dopo l’apertura della procedura, la liberazione dal debito residuo dovrà essere rifiutata (art. 349 cpv. 3 lett. c D‑LEF).</p>
<p class="titelartikelkomm man-font-style-italic ">Prestazioni delle assicurazioni sociali e dell’aiuto sociale indebitamente percepite (cpv. 1 lett. d)</p>
<p class="absatz ">Anche i <i>crediti per la restituzione di prestazioni dell’aiuto sociale indebitamente percepite (cpv. 1 lett. d) </i>sono esclusi dalla liberazione dal debito. La restituzione di queste prestazioni è disciplinata dal <i>diritto cantonale</i>. La Conferenza svizzera delle istituzioni dell’azione sociale (COSAS) ha formulato raccomandazioni in proposito sotto forma di <i>linee guida</i><sup><a href="#fn-d7e4241" id="fnbck-d7e4241">203</a></sup><i>.</i> Si distingue tra la restituzione di prestazioni legittimamente percepite e la restituzione di prestazioni indebitamente percepite. Queste ultime devono essere integralmente restituite mentre quelle legittimamente percepite devono essere rimborsate soltanto quando le circostanze sono favorevoli, per esempio se il debitore riceve improvvisamente dei beni. Secondo le linee guida, se l’aiuto sociale è stato percepito in modo legittimo, si rinuncia a chiederne la restituzione con il reddito di un’attività lucrativa per non pregiudicare l’obiettivo dell’aiuto sociale, che consiste nel consentire al beneficiario di raggiungere l’indipendenza economica. Nei casi in cui le legislazioni cantonali prevedono il rimborso con il reddito dell’attività lucrativa, va concesso un limite di reddito generoso e la durata del rimborso nel tempo deve essere limitata. Infine, anche quando le circostanze sono favorevoli perché il debitore riceve improvvisamente dei beni, un dato importo deve essere esente da restituzione (franchigia). Nel suo rapporto del 2018 sull’attuazione delle linee guida nei Cantoni e nei Comuni (Monitoraggio COSAS), la COSAS ha constatato che 20 Cantoni seguono le sue raccomandazioni per il calcolo del credito di restituzione con il reddito di un’attività lucrativa<sup><a href="#fn-d7e4253" id="fnbck-d7e4253">204</a></sup>. Già attualmente, quindi, nella maggioranza dei Cantoni la restituzione dell’aiuto sociale <i>legittimamente </i>percepito <i>è di fatto esclusa</i>. Le franchigie raccomandate dalle linee guida nel caso in cui il debitore riceve improvvisamente dei beni sono concesse da 18 Cantoni. Due Cantoni si orientano in base agli importi previsti per le prestazioni complementari AVS/AI, le franchigie di cinque Cantoni erano inferiori a quelle delle linee guida COSAS e quelle di un Cantone più elevate. Per riguardo nei confronti dei Cantoni, nell’avamprogetto il Consiglio federale aveva proposto di dare in ogni caso la priorità a queste decisioni di politica sociale dei Cantoni, fondate su una legge speciale, rispetto a una nuova normativa nella LEF. Nella consultazione l’eccezione per la restituzione di prestazioni dell’aiuto sociale percepite legittimamente aveva attirato forti critiche, anche da parte dei Cantoni. È stato fatto valere che tale eccezione impedisce un’esdebitazione durevole di numerosi interessati e pregiudica lo scopo della nuova procedura. Tenuto conto di questi riscontri, il Consiglio federale propone pertanto di limitare l’esclusione dalla liberazione dal debito soltanto alle prestazioni dell’<i>aiuto sociale indebitamente percepite.</i></p>
<p class="absatz ">Infine sono esclusi dalla liberazione dal debito anche i crediti di restituzione delle <i>prestazioni delle assicurazioni sociali indebitamente percepite</i>. Si tratta ad esempio di prestazioni dell’assicurazione contro l’invalidità o delle casse di compensazione. Le conseguenze dell’indebito ottenimento di prestazioni statali devono continuare a essere disciplinate indipendentemente dalla liberazione dal debito nella LEF. La prescrizione e la perenzione dei relativi crediti obbediscono pertanto a regole particolari. Quindi i crediti di restituzione di prestazioni indebitamente percepite delle assicurazioni sociali della Confederazione si estinguono in tre anni dal momento in cui l’istituto di assicurazione ne ha preso conoscenza ma al più tardi in cinque anni dal pagamento della singola prestazione (art. 25 cpv. 2 LPGA<sup><a href="#fn-d7e4274" id="fnbck-d7e4274">205</a></sup>). L’esecuzione di un credito di restituzione definitivo è di regola soggetta a un termine di perenzione di cinque anni (art. 16 cpv. 2 LAVS<sup><a href="#fn-d7e4285" id="fnbck-d7e4285">206</a></sup>)<sup><a href="#fn-d7e4296" id="fnbck-d7e4296">207</a></sup>. La perenzione dei relativi crediti è definitiva, ragione per cui tali crediti durerebbero più a lungo della procedura di fallimento risanatorio soltanto in casi eccezionali. Anche nei casi di rigore si può rinunciare alla restituzione (art. 25 cpv. 1 LPGA). Il Consiglio federale non propone pertanto nella LEF una normativa per questi crediti, che verrebbe a sovrapporsi a quelle indicate.</p>
<p class="titelartikelkomm man-font-style-italic ">Effetti (cpv. 2)</p>
<p class="absatz ">Per l’ammontare rimasto scoperto dei crediti esclusi dalla liberazione dal debito residuo è rilasciato un <i>attestato di carenza di beni</i> secondo gli articoli 265–265<i>b</i> LEF (<i>cpv. 2</i>). Quindi, come nel fallimento su istanza del debitore nel diritto vigente (art. 191 LEF), il debitore può opporre a una nuova esecuzione riguardante questi crediti l’eccezione di non ritorno a miglior fortuna (art. 265 cpv. 2 e 265<i>a</i> LEF). Diviene così possibile stabilizzare dal punto di vista economico anche i debitori di crediti esclusi dalla liberazione dal debito. L’attestato di carenza di beni non ha né un effetto di novazione né crea un motivo di rimborso autonomo<sup><a href="#fn-d7e4320" id="fnbck-d7e4320">208</a></sup>. Ai crediti la cui estinzione è retta da disposizioni di diritto pubblico non si applica il termine di prescrizione di 20 anni di cui all’articolo 149<i>a</i> capoverso 1 (cfr. art. 16 cpv. 2 LAVS).</p>
<p class="titelartikelkomm man-font-style-italic ">Art. 350<span class="man-font-style-normal"> Beni ricevuti a titolo straordinario dopo la conclusione della procedura</span></p>
<p class="absatz ">L’articolo 350 D-LEF, introdotto dopo la consultazione, vuole permettere di prendere in considerazione i beni che il debitore ha ricevuto a titolo straordinario dopo la conclusione della procedura di fallimento risanatorio. Questi beni devono essere distribuiti ai creditori come lo sono i beni scoperti successivamente che sarebbero spettati alla massa. Devono essere presi in considerazione i <i>beni ricevuti in modo straordinario</i>, segnatamente tramite eredità, donazione o vincita alla lotteria. La disposizione ricalca l’articolo 197 capoverso 2 LEF che permette di tenere conto in una procedura ordinaria di fallimento dei beni che pervengono al debitore. Secondo la giurisprudenza costante e la dottrina ne fanno parte soltanto i beni ricevuti dal debitore. Non ne fanno parte i beni che il debitore deve guadagnare con il suo lavoro, in particolare il reddito dell’attività lucrativa del debitore<sup><a href="#fn-d7e4341" id="fnbck-d7e4341">209</a></sup>. Consentire un prelievo successivo sul reddito dell’attività lucrativa del debitore contraddice lo scopo di risanamento della nuova procedura. </p>
<p class="absatz ">Per tutelare la certezza del diritto, i beni ricevuti dal debitore dopo la conclusione della procedura vengono riversati nella massa per un periodo limitato di cinque anni: entrano quindi in considerazione soltanto i beni ricevuti dal debitore <i>nei cinque anni </i>successivi alla conclusione del fallimento risanatorio. Eredità, donazioni o vincite alla lotteria che il debitore riceve durante questo periodo sono trattati come se fossero beni scoperti successivamente che sarebbero spettati alla massa. </p>
<p class="absatz ">In relazione con tali beni, il debitore ha gli stessi obblighi d’informare, mettere a disposizione e collaborare che aveva durante la procedura (<i>cpv. </i>2). In caso di violazione di questi obblighi, in determinate circostanze il debitore si rende punibile (art. 222 cpv. 1 LEF in combinato disposto con art. 163 n. 1 e 323 n. 4 CP). </p>
<p class="absatz ">Non appena apprende dell’esistenza dei beni dal debitore o dal creditore, l’ufficio ne prende possesso e li realizza senz’altra formalità, distribuendo la somma ricavatane fra i creditori perdenti, secondo il grado rispettivo (art. 269 cpv. 1 LEF). L’ufficio dei fallimenti avvisa i creditori delle pretese dubbie (art. 269 cpv. 3 LEF). Questi ultimi decidono se far valere le pretese e alcuni creditori possono anche farsele cedere (art. 269 cpv. 3 in combinato disposto con art. 260 LEF). </p>
<p class="titelartikelkomm man-font-style-italic ">Disposizioni transitorie</p>
<p class="titelartikelkomm man-font-style-italic ">Cpv. 1</p>
<p class="absatz ">Le nuove disposizioni sulla procedura concordataria semplificata non possono essere applicate senz’altro alle procedure concordatarie in corso. Pertanto una disposizione transitoria prevede che in questi casi continua ad applicarsi il diritto anteriore, come era stato previsto per l’ultima revisione del diritto del concordato<sup><a href="#fn-d7e4373" id="fnbck-d7e4373">210</a></sup>.</p>
<p class="absatz ">Il fallimento risanatorio per persone fisiche è un tipo di fallimento esteso che può essere chiesto anche mentre è in corso la procedura di fallimento ordinaria secondo gli articoli 171–270 LEF (art. 337 cpv. 4 D‑LEF). A tale riguardo non si pongono problemi di diritto transitorio.</p>
<p class="titelartikelkomm man-font-style-italic ">Cpv. 2</p>
<p class="absatz ">Gli effetti della liberazione dal debito residuo introdotta dal disegno corrispondono a quelli della prescrizione (art. 349<i>a</i> cpv. 3 D‑LEF). Secondo la giurisprudenza costante del Tribunale federale, in via di principio la prescrizione è un istituto di diritto materiale e non di diritto procedurale<sup><a href="#fn-d7e4398" id="fnbck-d7e4398">211</a></sup>. Alle disposizioni di diritto materiale si applica il principio di non retroattività delle nuove disposizioni a fattispecie concluse (art. 1 segg. tit. fin. CC). Le fattispecie che comprendono fatti retti dal diritto anteriore e fatti retti dal nuovo diritto sono tuttavia difficili da classificare<sup><a href="#fn-d7e4408" id="fnbck-d7e4408">212</a></sup>. Con una disposizione transitoria si vuole pertanto precisare che la liberazione dal debito residuo comprende tutti i crediti, anche quelli che esistono da lungo tempo. Ciò corrisponde alla regola che si applicherebbe a ogni nuovo caso di prescrizione o di perenzione (art. 49 cpv. 4 tit. fin. CC)<sup><a href="#fn-d7e4418" id="fnbck-d7e4418">213</a></sup>. L’applicazione della revisione ai crediti esistenti è anche nell’interesse pubblico (art. 2 cpv. 1 tit. fin. CC), perché se non si includono tutti i crediti potrebbero volerci decenni per ottenere l’effetto auspicato.</p>
<div class="footnotes">
<p id="fn-d7e2440"><sup><a href="#fnbck-d7e2440">114</a></sup><sup></sup>  <a href="https://fedlex.data.admin.ch/eli/cc/2008/232" target="_blank">RS <b>312.5</b></a></p>
<p id="fn-d7e2470"><sup><a href="#fnbck-d7e2470">115</a></sup><sup></sup>  V. soltanto DTF <b>145</b> III 20 consid. 4.1.2; DTF <b>131</b> III 268 consid. 3.2; DTF <b>105</b> II 183 consid. 4a.</p>
<p id="fn-d7e2492"><sup><a href="#fnbck-d7e2492">116</a></sup><sup></sup>  Per la motivazione v. n. 1.2.1.</p>
<p id="fn-d7e2500"><sup><a href="#fnbck-d7e2500">117</a></sup><sup></sup>  BSK SchKG II-<inl>Brunner/Boller/Fritschi</inl>, art. 191 N 5 segg.</p>
<p id="fn-d7e2515"><sup><a href="#fnbck-d7e2515">118</a></sup><sup></sup>  Si vedano le pertinenti osservazioni sulla dichiarazione di fallimento d’ufficio nella procedura concordataria semplificata nel commento all’art. 331<i>c</i> D‑LEF.</p>
<p id="fn-d7e2525"><sup><a href="#fnbck-d7e2525">119</a></sup><sup></sup>  In proposito v. n. 1.1.3.1.</p>
<p id="fn-d7e2561"><sup><a href="#fnbck-d7e2561">120</a></sup><sup></sup>  <a href="https://fedlex.data.admin.ch/eli/oc/2013/757" target="_blank">RU <b>2013</b> 4111</a>; cfr. compendio e documentazione alla pagina: <a href="https://www.bj.admin.ch/bj/it/home/wirtschaft/gesetzgebung/archiv/schkg.html" target="_blank">				www.bj.admin.ch			</a> &gt; Economia &gt; Progetti legislativi in corso &gt; Progetti legislativi conclusi &gt; Esecuzione e fallimento (Procedura di risanamento). </p>
<p id="fn-d7e2581"><sup><a href="#fnbck-d7e2581">121</a></sup><sup></sup>  Art. 39 dell’ordinanza del 17 ott. 2007 sul registro di commercio (ORC); <a href="https://fedlex.data.admin.ch/eli/cc/2007/686" target="_blank">RS <b>221.411</b></a>.</p>
<p id="fn-d7e2595"><sup><a href="#fnbck-d7e2595">122</a></sup><sup></sup>  Cfr. n. 4.1.2.</p>
<p id="fn-d7e2627"><sup><a href="#fnbck-d7e2627">123</a></sup><sup></sup>  DTF <b>94</b> III 55 consid. 2</p>
<p id="fn-d7e2640"><sup><a href="#fnbck-d7e2640">124</a></sup><sup></sup>  Cfr. § 18 segg. della legge del Cantone di Lucerna del 22 ott. sull’introduzione della legge federale sulla esecuzione e sul fallimento (Einführungsgesetzes zum Bundesgesetz über Schuldbetreibung und Konkurs (EGSchKG) des Kantons Luzern), SRL n. 290. </p>
<p id="fn-d7e2671"><sup><a href="#fnbck-d7e2671">125</a></sup><sup></sup>  Cfr. a proposito dell’art. 296<i>a</i>: BSK SchKG-<inl>Bauer/Luginbühl</inl>, N 26 ad art. 296<i>a</i>.</p>
<p id="fn-d7e2693"><sup><a href="#fnbck-d7e2693">126</a></sup><sup></sup>  Messaggio sulla modifica della legge federale sulla esecuzione e sul fallimento (procedura di risanamento), <a href="https://fedlex.data.admin.ch/eli/fga/2010/1144" target="_blank">FF <b>2010</b> 5667</a>, <i>5696</i>.</p>
<p id="fn-d7e2723"><sup><a href="#fnbck-d7e2723">127</a></sup><sup></sup>  Cfr. BSK SchKG-<inl>Bauer/Luginbühl</inl>, art. 296 N 4.</p>
<p id="fn-d7e2756"><sup><a href="#fnbck-d7e2756">128</a></sup><sup></sup>  Cfr. BSK SchKG <inl>Bauer/Luginbühl</inl>, art. 297 N 13.</p>
<p id="fn-d7e2780"><sup><a href="#fnbck-d7e2780">129</a></sup><sup></sup>  Cfr. anche il disegno di modifica della legge federale sulla esecuzione e sul fallimento (LEF) (Estratto del registro delle esecuzioni, notificazione per via elettronica e incanto in linea) del 14 ago. 2024, <a href="https://fedlex.data.admin.ch/eli/fga/2024/2174" target="_blank">FF <b>2024</b> 2174</a>: art. 34 cpv. 2 primo per. </p>
<p id="fn-d7e2820"><sup><a href="#fnbck-d7e2820">130</a></sup><sup></sup>  Cfr. <inl>Roncoroni</inl>, SozialAktuell 2013, pag. 24.</p>
<p id="fn-d7e2835"><sup><a href="#fnbck-d7e2835">131</a></sup><sup></sup>  Cfr. rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; soltanto in ted. e franc.) (nota a piè di pagina 1), n. 4.3.2 segg.; ASB Schuldenreport 2021, pag. 7 (soltanto in ted.) disponibile all’indirizzo: www.schuldenberatung.at/downloads/infodatenbank/schuldenreport/asb_Schuldenreport2021.pdf?m=1618998813&amp;. </p>
<p id="fn-d7e2851"><sup><a href="#fnbck-d7e2851">132</a></sup><sup></sup>  V. n. 1.2.3.</p>
<p id="fn-d7e2867"><sup><a href="#fnbck-d7e2867">133</a></sup><sup></sup>  V. DTF <b>28</b> II 570 consid. 5</p>
<p id="fn-d7e2915"><sup><a href="#fnbck-d7e2915">134</a></sup><sup></sup>  In merito all’abrogazione delle disposizioni sulla moratoria straordinaria, v. n. 4.1.3.5. </p>
<p id="fn-d7e2946"><sup><a href="#fnbck-d7e2946">135</a></sup><sup></sup>  Cfr. rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; disponibile soltanto in ted. e franc.) (nota a piè di pagina 1), n. 2.1.</p>
<p id="fn-d7e2954"><sup><a href="#fnbck-d7e2954">136</a></sup><sup></sup>  BSK SchKG <inl>Brunner/Boller/Fritschi</inl>, art. 191 N 6.</p>
<p id="fn-d7e2964"><sup><a href="#fnbck-d7e2964">137</a></sup><sup></sup>  DTF <b>111</b> II 206 consid. 1</p>
<p id="fn-d7e2975"><sup><a href="#fnbck-d7e2975">138</a></sup><sup></sup>  Sentenza del Tribunale federale 5A_606/2014 del 19 nov. 2014, consid. 3.1; cfr. anche sentenza del Tribunale federale 5A_642/2010 del 7 dic. 2010, consid. 2.4; sintesi in <inl>Kälin</inl>, ZZZ 35/2014, 138. </p>
<p id="fn-d7e2995"><sup><a href="#fnbck-d7e2995">139</a></sup><sup></sup>  COSAS, documento di base «Schulden und Sozialhilfe» (debiti e aiuto sociale; documento disponibile soltanto in ted. e franc.), Berna 2021, n. 2 con ulteriori rimandi, può essere consultato su: <a href="https://skos.ch/publikationen/grundlagenpapiere" target="_blank">
				https://skos.ch
			</a> &gt; Publikationen &gt; Grundlagenpapiere; <inl><span style="color: #222222;">Korczak</span></inl><span style="color: #222222;">, Definitionen der Verschuldung und Überschuldung im europäischen Raum, 17 segg</span>.; rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 2.1.</p>
<p id="fn-d7e3012"><sup><a href="#fnbck-d7e3012">140</a></sup><sup></sup>  V. n. 1.1.3.2 per una stima prudente delle conseguenze della procedura su diverse categorie di debitori.</p>
<p id="fn-d7e3044"><sup><a href="#fnbck-d7e3044">141</a></sup><sup></sup>  Cfr. <inl>BSK SchKG-Umbach-Spahn/Kesselbach/Bossart,</inl> art. 306 N 16 con ulteriori rimandi.</p>
<p id="fn-d7e3078"><sup><a href="#fnbck-d7e3078">142</a></sup><sup></sup>  Cfr. n. 4.1.3.1.</p>
<p id="fn-d7e3096"><sup><a href="#fnbck-d7e3096">143</a></sup><sup></sup>  DTF <b>141</b> III 527 consid. 3.1.</p>
<p id="fn-d7e3128"><sup><a href="#fnbck-d7e3128">144</a></sup><sup></sup>  DTF <b>111 </b>III 66 consid. 2; DTF <b>123</b> III 402 consid. 3.a)</p>
<p id="fn-d7e3157"><sup><a href="#fnbck-d7e3157">145</a></sup><sup></sup>  DTF <b>150</b> III 262, consid. 3 segg.; sui dettagli della giurisprudenza del Cantone di Vaud: DTF <b>149</b> III 186, consid. 3.3.2.</p>
<p id="fn-d7e3169"><sup><a href="#fnbck-d7e3169">146</a></sup><sup></sup>  DTF <b>150</b> III 262, consid. 4.3</p>
<p id="fn-d7e3205"><sup><a href="#fnbck-d7e3205">147</a></sup><sup></sup>  Art. 197 cpv. 2, cfr. rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 3.2.1.1.</p>
<p id="fn-d7e3243"><sup><a href="#fnbck-d7e3243">148</a></sup><sup></sup>  V. n. 1.1.3.1.</p>
<p id="fn-d7e3253"><sup><a href="#fnbck-d7e3253">149</a></sup><sup></sup>  Direttive della Conferenza degli ufficiali di esecuzione e fallimenti della Svizzera del 1° lug. 2009 per il calcolo del minimo di esistenza agli effetti del diritto esecutivo giusta l’art. 93 LEF (minimo vitale), disponibile all’indirizzo: <a href="https://www.esecuzione-fallimento.ch/fileadmin/user_upload/02_Informationen/Richtlinien_Existenz-Minimum_2009_italienisch.pdf" target="_blank">
				Direttiva minimo vitale
			</a> (sito visitato il 14.04.2022). </p>
<p id="fn-d7e3264"><sup><a href="#fnbck-d7e3264">150</a></sup><sup></sup>  Cfr. le direttive (nota a piè di pagina 149), 1: spese di sostentamento, abbigliamento e biancheria, igiene e salute, manutenzione delle apparecchiature e dell’arredamento domestico, cultura, così come le spese di elettricità e/o gas.</p>
<p id="fn-d7e3273"><sup><a href="#fnbck-d7e3273">151</a></sup><sup></sup>  DTF <b>129</b> III 526 consid. 2</p>
<p id="fn-d7e3283"><sup><a href="#fnbck-d7e3283">152</a></sup><sup></sup>  DTF <b>134</b> III 323 consid. 2; DTF <b>108</b> II 60 consid. 3</p>
<p id="fn-d7e3303"><sup><a href="#fnbck-d7e3303">153</a></sup><sup></sup>  Cfr. DTF <b>140</b> III 337 consid. 4.4; DTF <b>126</b> III 89 consid. 3.b</p>
<p id="fn-d7e3315"><sup><a href="#fnbck-d7e3315">154</a></sup><sup></sup>  Cfr. <inl>Meier I. / Hamburger</inl>, SJZ 2014, 95; CR LP-<inl>Ochsner,</inl> art. 93 N 151.</p>
<p id="fn-d7e3327"><sup><a href="#fnbck-d7e3327">155</a></sup><sup></sup>  Cfr. rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 6.3.4.</p>
<p id="fn-d7e3336"><sup><a href="#fnbck-d7e3336">156</a></sup><sup></sup>  Sulla verifica generale separata di questo punto cfr. n. 1.2.3. </p>
<p id="fn-d7e3354"><sup><a href="#fnbck-d7e3354">157</a></sup><sup></sup>  <inl>Blumenstein/Locher</inl>, 680 segg.; BSK SchKG-M. <inl>Staehelin/Stojiljković</inl>, art. 262 N 14 segg.</p>
<p id="fn-d7e3366"><sup><a href="#fnbck-d7e3366">158</a></sup><sup></sup>  DTF <b>129</b> III 200 consid. 2; cfr. anche per l’imposta sugli utili immobiliari: DTF <b>120</b> III 153 consid. 2b.</p>
<p id="fn-d7e3378"><sup><a href="#fnbck-d7e3378">159</a></sup><sup></sup>  <inl>Blumenstein/Locher</inl>, 681.</p>
<p id="fn-d7e3398"><sup><a href="#fnbck-d7e3398">160</a></sup><sup></sup>  Cfr. <inl>Amonn/Walther</inl>, § 35 N 15. </p>
<p id="fn-d7e3411"><sup><a href="#fnbck-d7e3411">161</a></sup><sup></sup>  <inl>Blumenstein/Locher</inl>, 680 seg. </p>
<p id="fn-d7e3421"><sup><a href="#fnbck-d7e3421">162</a></sup><sup></sup>  <a href="https://fedlex.data.admin.ch/eli/cc/2009/615" target="_blank">RS <b>641.20</b></a></p>
<p id="fn-d7e3432"><sup><a href="#fnbck-d7e3432">163</a></sup><sup></sup>  V. sui dettagli del trattamento dell’imposta sul valore aggiunto nel fallimento: <inl>Schluckebier/Sprecher/Kammerer</inl>, IFF Forum für Steuerrecht 2006, 185 segg. </p>
<p id="fn-d7e3444"><sup><a href="#fnbck-d7e3444">164</a></sup><sup></sup>  Cfr. <inl>Cavelti</inl>, ZZZ 2022, 57.</p>
<p id="fn-d7e3460"><sup><a href="#fnbck-d7e3460">165</a></sup><sup></sup>  Così § 44 Steuergesetz Basel-Stadt (SG <b>640.100</b>): «Bei Konkurs wird die Steuer im Zeitpunkt der Konkurseröffnung fällig. Der Konkurs gilt als Beendigung der Steuerpflicht der in Konkurs gefallenen Person und als Beginn der Steuerpflicht für die Zeit nach der Konkurseröffnung.» (legge fiscale di Basilea-Città: in caso di fallimento l’imposta è esigibile nel momento della dichiarazione di fallimento. Il fallimento costituisce il termine dell’assoggettamento del fallito e inizia l’assoggettamento per il periodo successivo alla dichiarazione di fallimento.)</p>
<p id="fn-d7e3470"><sup><a href="#fnbck-d7e3470">166</a></sup><sup></sup>  LIFD; <a href="https://fedlex.data.admin.ch/eli/cc/1991/1184_1184_1184" target="_blank">RS <b>642.11</b></a></p>
<p id="fn-d7e3481"><sup><a href="#fnbck-d7e3481">167</a></sup><sup></sup>  V. soltanto Cantone di Berna: art. 232 cpv. 2 lett. d StG-BE (legge fiscale del Cantone di Berna; BGS <b>661.11</b>); Cantone di Soletta: § 177 cpv. 5 lett. d StG‑SO (legge fiscale del Cantone di Soletta; BGS <b>614.11</b>). </p>
<p id="fn-d7e3535"><sup><a href="#fnbck-d7e3535">168</a></sup><sup></sup>  <a href="https://fedlex.data.admin.ch/eli/oc/2023/67" target="_blank">RU <b>2023</b> 67</a>; <a href="https://fedlex.data.admin.ch/eli/fga/2021/745" target="_blank">FF <b>2021</b> 745</a></p>
<p id="fn-d7e3554"><sup><a href="#fnbck-d7e3554">169</a></sup><sup></sup>  V n. 1.2.4.</p>
<p id="fn-d7e3568"><sup><a href="#fnbck-d7e3568">170</a></sup><sup></sup>  Cfr. BSK OR I-Weber, art. 266<i>h</i> N 2.</p>
<p id="fn-d7e3589"><sup><a href="#fnbck-d7e3589">171</a></sup><sup></sup>  V. rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.), n. 4.2.3 e 4.8.</p>
<p id="fn-d7e3661"><sup><a href="#fnbck-d7e3661">172</a></sup><sup></sup>  V. n. 4.1.3.3.</p>
<p id="fn-d7e3697"><sup><a href="#fnbck-d7e3697">173</a></sup><sup></sup>  BSK SchKG-<inl>Umbach-Spahn/Kesselbach/Bossart</inl>, art. 306 N 38 con ulteriori rimandi.</p>
<p id="fn-d7e3721"><sup><a href="#fnbck-d7e3721">174</a></sup><sup></sup>  Cfr. n.4.1.3.1.</p>
<p id="fn-d7e3731"><sup><a href="#fnbck-d7e3731">175</a></sup><sup></sup>  <inl>Kilborn</inl>, Emory Bankruptcy Development Journal Vol. 22 (2005), 29; <inl>Kilborn/Garrido/Booth/Niemi/Ramsay</inl>, World Bank Report on the Treatment of the Insolvency of Natural Persons, marg. 443 e <inl>Jeandin</inl>, Assainissement des particuliers, 243.</p>
<p id="fn-d7e3748"><sup><a href="#fnbck-d7e3748">176</a></sup><sup></sup>  <inl>Kilborn</inl>, Emory Bankruptcy Development Journal Vol. 22 (2005), 29, 37 segg.</p>
<p id="fn-d7e3760"><sup><a href="#fnbck-d7e3760">177</a></sup><sup></sup>  Cfr. anche la sintesi e i giustificativi nel rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (v. nota a piè di pagina 1), n. 6.3.5.</p>
<p id="fn-d7e3768"><sup><a href="#fnbck-d7e3768">178</a></sup><sup></sup>  V. n. 3.2.</p>
<p id="fn-d7e3780"><sup><a href="#fnbck-d7e3780">179</a></sup><sup></sup>  V. n. 3.2.</p>
<p id="fn-d7e3790"><sup><a href="#fnbck-d7e3790">180</a></sup><sup></sup>  AIR approfondita BSS (nota a piè di pagina 39), n. 7.2.</p>
<p id="fn-d7e3798"><sup><a href="#fnbck-d7e3798">181</a></sup><sup></sup>  Cfr. il rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.), n. 4.2.2., 4.3.3. e 6.3.5.</p>
<p id="fn-d7e3810"><sup><a href="#fnbck-d7e3810">182</a></sup><sup></sup>  Rapporto Ecoplan «Umgang mit Verlustscheinen» (gestione degli attestati di carenza beni, documento disponibile soltanto in ted.), pag. 28 segg.</p>
<p id="fn-d7e3819"><sup><a href="#fnbck-d7e3819">183</a></sup><sup></sup>  Rapporto Ecoplan «Umgang mit Verlustscheinen» (gestione degli attestati di carenza beni, documento disponibile soltanto in ted.), pag. 28 segg.</p>
<p id="fn-d7e3829"><sup><a href="#fnbck-d7e3829">184</a></sup><sup></sup>  AIR approfondita BSS (nota a piè di pagina 39), n. 7.2.</p>
<p id="fn-d7e3837"><sup><a href="#fnbck-d7e3837">185</a></sup><sup></sup>  AIR approfondita BSS (nota a piè di pagina 39), n. 5.2. e 7.2.</p>
<p id="fn-d7e3863"><sup><a href="#fnbck-d7e3863">186</a></sup><sup></sup>  § 295 InsO Deutschland. </p>
<p id="fn-d7e3871"><sup><a href="#fnbck-d7e3871">187</a></sup><sup></sup>  § 210 par. 1 IO Österreich.</p>
<p id="fn-d7e4000"><sup><a href="#fnbck-d7e4000">188</a></sup><sup></sup>  § 301 par. 3 della legge tedesca sull’insolvenza (InsO Deutschland).</p>
<p id="fn-d7e4008"><sup><a href="#fnbck-d7e4008">189</a></sup><sup></sup>  § 214 par. 3 della legge austriaca sull’insolvenza (IO Österreich).</p>
<p id="fn-d7e4016"><sup><a href="#fnbck-d7e4016">190</a></sup><sup></sup>  <inl>von Thur/Escher</inl>, OR AT II, 196 seg.; BSK OR I-<inl>Müller</inl>, art. 120 N 3; sull’eccezione di non essere ritornato a miglior fortuna: DTF <b>133</b> III 620 consid. 4.2 segg. </p>
<p id="fn-d7e4036"><sup><a href="#fnbck-d7e4036">191</a></sup><sup></sup>  § 301 par. 2 della legge tedesca sull’insolvenza (InsO Deutschland).</p>
<p id="fn-d7e4044"><sup><a href="#fnbck-d7e4044">192</a></sup><sup></sup>  § 214 par. 2 della legge austriaca sull’insolvenza (IO Österreich).</p>
<p id="fn-d7e4063"><sup><a href="#fnbck-d7e4063">193</a></sup><sup></sup>  V. n. 4.1.3.4.</p>
<p id="fn-d7e4077"><sup><a href="#fnbck-d7e4077">194</a></sup><sup></sup>  Rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.), n. 4.</p>
<p id="fn-d7e4089"><sup><a href="#fnbck-d7e4089">195</a></sup><sup></sup>  DTF <b>105</b> IV 169 consid. 1.c; DTF <b>119</b> IV 17</p>
<p id="fn-d7e4118"><sup><a href="#fnbck-d7e4118">196</a></sup><sup></sup>  DTF <b>137</b> III 59 consid. 4.2.1. seg. con ulteriori rimandi.</p>
<p id="fn-d7e4128"><sup><a href="#fnbck-d7e4128">197</a></sup><sup></sup>  DTF <b>135</b> III 66 consid. 8 segg. con ulteriori rimandi; cfr. messaggio del 29 nov. 2013 concernente una modifica del Codice civile svizzero (Mantenimento del figlio), <a href="https://fedlex.data.admin.ch/eli/fga/2014/98" target="_blank">FF <b>2014 </b>489 </a>n. 1.<i>4</i>. e i dibattiti parlamentari in Boll. Uff. <b>2014</b> N 1225 segg.; Boll. Uff. <b>2014 </b>S 1119 segg.; parere del Consiglio federale del 4 nov. 2020 sul postulato 20.3971 Analisi delle possibilità di ripartizione dell’ammanco, disponibile all’indirizzo: <a href="https://www.parlament.ch/it/ratsbetrieb/suche-curia-vista/geschaeft?AffairId=20203971" target="_blank">				www.parlamento.ch			</a> &gt; Attività parlamentare &gt; Ricerca Curia Vista &gt; 20.3971.</p>
<p id="fn-d7e4154"><sup><a href="#fnbck-d7e4154">198</a></sup><sup></sup>  Rapporto esplicativo del 6 dic. 2019 sull’ordinanza sull’aiuto all’incasso di pretese di mantenimento fondate sul diritto di famiglia (ordinanza sull’aiuto all’incasso, OAInc), disponibile all’indirizzo: Contributi di mantenimento: aiuto all’incasso unificato su scala svizzera (admin.ch) </p>
<p id="fn-d7e4162"><sup><a href="#fnbck-d7e4162">199</a></sup><sup></sup>  <a href="https://fedlex.data.admin.ch/eli/cc/2020/4" target="_blank">RS <b>211.214.32</b></a></p>
<p id="fn-d7e4173"><sup><a href="#fnbck-d7e4173">200</a></sup><sup></sup>  Rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.), n. 4; cfr. per la Germania e sulla definizione di contributi di mantenimento non prestati (indebitamente) MüKoInsO/<inl>Stephan</inl>, § 302 n. marg. 18 segg.</p>
<p id="fn-d7e4189"><sup><a href="#fnbck-d7e4189">201</a></sup><sup></sup>  <a href="https://fedlex.data.admin.ch/eli/cc/24/233_245_233" target="_blank">RS <b>210</b></a></p>
<p id="fn-d7e4200"><sup><a href="#fnbck-d7e4200">202</a></sup><sup></sup>  V. BSK ZGB I-<inl>Fountoulakis</inl>, art. 289 N 10.</p>
<p id="fn-d7e4241"><sup><a href="#fnbck-d7e4241">203</a></sup><sup></sup>  Linee guida COSAS (versione del 01.01.2021), disponibili all’indirizzo: <a href="https://skos.ch/publikationen/monitoring-sozialhilfe" target="_blank">
				https://skos.ch/publikationen/monitoring-sozialhilfe
			</a>, doc. E. 2.1.</p>
<p id="fn-d7e4253"><sup><a href="#fnbck-d7e4253">204</a></sup><sup></sup>  COSAS, Monitoring Sozialhilfe 2018, pag. 9 seg. (documento disponibile soltanto in ted. e franc.), disponibile all’indirizzo: <a href="https://skos.ch/publikationen/monitoring-sozialhilfe" target="_blank">
				https://skos.ch/publikationen/monitoring-sozialhilfe
			</a>.</p>
<p id="fn-d7e4274"><sup><a href="#fnbck-d7e4274">205</a></sup><sup></sup>  <a href="https://fedlex.data.admin.ch/eli/cc/2002/510" target="_blank">RS <b>830.1</b></a></p>
<p id="fn-d7e4285"><sup><a href="#fnbck-d7e4285">206</a></sup><sup></sup>  <a href="https://fedlex.data.admin.ch/eli/cc/63/837_843_843" target="_blank">RS <b>831.10</b></a></p>
<p id="fn-d7e4296"><sup><a href="#fnbck-d7e4296">207</a></sup><sup></sup>  Cfr. sentenza del Tribunale federale 5P.456/2004 del 15 giu. 2005 sull’applicazione per analogia di tale disposizione in altri rami delle assicurazioni sociali, inoltre DTF <b>117</b> V 208 e BSK ATSG-<inl>Dormann</inl>, art. 25 N 51.</p>
<p id="fn-d7e4320"><sup><a href="#fnbck-d7e4320">208</a></sup><sup></sup>  BSK SchKG- <inl>Huber/Sogo</inl>, art. 265 N 8.</p>
<p id="fn-d7e4341"><sup><a href="#fnbck-d7e4341">209</a></sup><sup></sup> DTF <b>72</b> III 83 consid. 3; BSK SchKG-<inl>Hunkeler, </inl>art. 197 N 84 segg.; CR LP-<inl>Romy, </inl>art. 197 N 30;<inl> Amonn/Walther</inl>, § 40 N 12.</p>
<p id="fn-d7e4373"><sup><a href="#fnbck-d7e4373">210</a></sup><sup></sup>  <a href="https://fedlex.data.admin.ch/eli/oc/2013/757" target="_blank">RU <b>2013</b> 4111</a>; <a href="https://fedlex.data.admin.ch/eli/fga/2010/1144" target="_blank">FF <b>2010</b> 5667</a></p>
<p id="fn-d7e4398"><sup><a href="#fnbck-d7e4398">211</a></sup><sup></sup>  DTF <b>144</b> II 273 consid. 2.2.4.</p>
<p id="fn-d7e4408"><sup><a href="#fnbck-d7e4408">212</a></sup><sup></sup>  Cfr. BSK ZGB II-<inl>Vischer</inl>, art. 1 SchlT ZGB N 5 segg. </p>
<p id="fn-d7e4418"><sup><a href="#fnbck-d7e4418">213</a></sup><sup></sup>  BSK ZGB II-<inl>Däppen</inl>, art. 49 SchlT ZGB N 10 con rimando alla DTF <b>144 </b>II 273 consid. 2.2.8. e 2.2.10.</p>
</div>
</div></section><section id="lvl_5/lvl_5.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.2">5.2 Codice civile </a>
</h2>
<div class="collapseable">
<p class="titelartikelkomm man-font-style-italic ">Art. 480</p>
<p class="absatz ">La modifica dell’articolo 480 CC è una conseguenza della modifica dell’articolo 524 capoverso 1 CC e va posta in relazione con l’articolo 350 D‑LEF che permette, per cinque anni dopo la conclusione della procedura di fallimento risanatorio di prendere in considerazione i beni ricevuti a titolo straordinario dal debitore. I relativi diritti dei creditori alle (potenziali) eredità del debitore non devono essere più estesi che in un fallimento ordinario. Anche in questi casi il disponente deve quindi poter lasciare la metà della porzione legittima ai figli del debitore. Tale diritto sussiste però soltanto nei casi in cui la successione si apre nei cinque anni successivi alla concessione della liberazione dal debito residuo. Dopo cinque anni, termina l’effetto dilazionato del fallimento risanatorio e non vi è più motivo di derogare dalla normativa ordinaria sulla porzione legittima.</p>
<p class="titelartikelkomm man-font-style-italic ">Art. 524 cpv. 1</p>
<p class="absatz ">La modifica dell’articolo 524 capoverso 1 CC è pure in relazione con l’articolo 350 D‑LEF che permette, per cinque anni dopo la conclusione della procedura di fallimento risanatorio di prendere in considerazione i beni ricevuti a titolo straordinario dal debitore. I creditori che hanno subito una perdita sui loro crediti a causa di una liberazione dal debito residuo devono conservare durante tale periodo i medesimi diritti sulle possibili eredità del debitore dei creditori che nel momento dell’aperta successione possiedono un attestato di carenza di beni. Ciò significa che possono proporre azione per tutelare i loro diritti contro una violazione della legittima a scapito del debitore o contro la diseredazione di quest’ultimo, se il debitore rimane inattivo.</p>
</div></section><section id="lvl_5/lvl_5.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.3">5.3 Codice delle obbligazioni </a>
</h2>
<div class="collapseable"><p class="absatzvor ">Nel diritto della fideiussione hanno dovuto essere adeguate due disposizioni che menzionano l’esistenza di atti di carenza di beni definitivi. Il fallimento risanatorio termina con la liberazione dal debito residuo e gli atti di carenza di beni sono rilasciati soltanto per i crediti esclusi da tale liberazione (art. 349<i>b</i> cpv. 2 D‑LEF). Gli articoli 495 capoverso 3 e 501 capoverso 2 CO fanno dipendere dall’esistenza di un atto di carenza di beni definitivo effetti giuridici che devono intervenire anche in caso di liberazione dal debito residuo. Entrambe le disposizioni devono quindi essere completate con un rimando alla liberazione dal debito residuo, perché quest’ultima nel fallimento risanatorio sostituisce il rilascio di un atto di carenza di beni definitivo. Nella versione francese dell’articolo 495 capoverso 3 è inoltre corretto un errore di traduzione. Come nel capoverso 1, anche nel capoverso 3 il trasferimento del domicilio all’estero è rilevante soltanto <i>se il debitore principale non può più essere perseguito in Svizzera</i>. La formulazione del capoverso 3 della versione francese è adeguata a quella del capoverso 1 nonché alle versioni tedesca e italiana del capoverso 3.</p></div></section><section id="lvl_5/lvl_5.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.4">5.4 Legge federale del 18 dicembre 1987 sul diritto internazionale privato</a>
</h2>
<div class="collapseable">
<p class="absatzvor ">La maggior parte degli Stati vicini della Svizzera hanno instaurato una procedura di liberazione dal debito residuo per persone private<sup><a href="#fn-d7e4452" id="fnbck-d7e4452">214</a></sup>. Pertanto sono possibili situazioni in cui una persona, dopo aver beneficiato di una liberazione dal debito residuo all’estero, si trasferisce in Svizzera e viene escussa per un debito che è stato oggetto della liberazione pronunciata all’estero.</p>
<p class="absatz ">La possibilità di riconoscere in Svizzera, secondo il capitolo 11 della LDIP, le liberazioni dal debito residuo pronunciate all’estero, <i>de lege lata, è in linea di massima incontestata </i>nella dottrina<sup><a href="#fn-d7e4464" id="fnbck-d7e4464">215</a></sup>. Il capitolo 11 della LDIP contiene regole sulle conseguenze delle esecuzioni generali in corso all’estero sui beni situati in Svizzera e sulla cooperazione transfrontaliera. Secondo la giurisprudenza del Tribunale federale non si tratta di un’estensione diretta del fallimento straniero sul territorio svizzero, ma di una forma di assistenza giudiziaria nei confronti di una procedura eseguita all’estero<sup><a href="#fn-d7e4482" id="fnbck-d7e4482">216</a></sup>. Il diritto vigente è quindi insufficiente nei casi in cui una persona dopo aver portato a termine una procedura all’estero viene escussa per crediti fallimentari in Svizzera. Di regola, la questione può porsi soltanto per le persone fisiche che continuano a esistere dopo la conclusione di una procedura fallimentare e possono acquisire nuovi beni. </p>
<p class="absatz ">Le proposte modifiche della LDIP mirano a provvedere una base legale uniforme per la possibilità di riconoscere, incontestata nella dottrina, le liberazioni del debito residuo pronunciate all’estero. Sono inoltre proposte alcune agevolazioni della procedura che tengono conto della situazione specifica delle persone fisiche che beneficiano di una liberazione dal debito residuo pronunciata all’estero.</p>
<p class="absatz ">Il riconoscimento delle <i>procedure straniere di liberazione dal debito residuo in corso</i> e i loro effetti sui beni in Svizzera non è retto dal nuovo articolo 175<i>a</i> D‑LDIP, che intende disciplinare il riconoscimento delle liberazioni straniere dal debito residuo. Nella misura in cui si tratta di decisioni di fallimento pronunciate all’estero, deve essere applicato il diritto ordinario già in vigore.</p>
<p class="absatz ">In ogni caso continuerà a essere necessaria una procedura di riconoscimento separata prima che un debitore possa invocare in un’esecuzione una liberazione straniera dal debito residuo<sup><a href="#fn-d7e4502" id="fnbck-d7e4502">217</a></sup>. In caso di riconoscimento in via pregiudiziale o incidentale non potrebbe essere garantito l’attuale livello di protezione del capitolo 11 LDIP. A un debitore che ha sistemato la propria situazione finanziaria all’estero con una procedura di liberazione dal debito residuo e che dopo il trasferimento in Svizzera si trova confrontato con esecuzioni relative a debiti compresi in tale liberazione dal debito residuo si consiglia di ottenere tempestivamente una decisione di riconoscimento. Le semplificazioni procedurali proposte dovrebbero permettere di ottenere una tale decisione senza eccessivo onere, in particolare senza una procedura ancillare inutile. Se una procedura esecutiva è già in corso, si può infine prendere in considerazione anche la sospensione della decisione di rigetto dell’opposizione fino alla decisione nella procedura di riconoscimento (art. 126 CPC)<sup><a href="#fn-d7e4510" id="fnbck-d7e4510">218</a></sup>.</p>
<p class="titelartikelkomm man-font-style-italic ">Art. 174a cpv. 1</p>
<p class="absatz ">Fino a poco tempo fa il riconoscimento di un decreto straniero di fallimento rendeva imperativamente necessaria una procedura di fallimento ancillare in Svizzera. Tale procedura è volta a sostenere la procedura straniera mediante assistenza giudiziaria, ma anche a soddisfare prioritariamente i creditori privilegiati indigeni con i beni situati in Svizzera. Con la revisione del 16 marzo 2018 del capitolo 11 della LDIP, entrata in vigore il 1° gennaio 2019<sup><a href="#fn-d7e4524" id="fnbck-d7e4524">219</a></sup>, è stata introdotta la possibilità di rinunciare alla procedura di fallimento ancillare. Tale procedura dovrebbe ora essere eseguita, per motivi di efficienza procedurale, soltanto se effettivamente necessaria per tutelare i creditori in Svizzera<sup><a href="#fn-d7e4536" id="fnbck-d7e4536">220</a></sup>. Ad istanza dell’amministrazione straniera del fallimento si può rinunciare a una procedura di fallimento ancillare se non sono stati insinuati crediti privilegiati ai sensi dell’articolo 172 capoverso 1 LDIP e se la procedura straniera ha adeguatamente tenuto conto degli altri creditori domiciliati in Svizzera (art. 174<i>a</i> cpv. 2 LDIP). In questo caso i beni situati in Svizzera sono messi a disposizione della massa del fallimento straniero senza procedura di fallimento ancillare indigena. Secondo il tenore dell’articolo 174<i>a</i> capoverso 1 LDIP, soltanto l’<i>amministrazione straniera del fallimento </i>può presentare <i>un’istanza</i> di rinuncia all’esecuzione di una procedura di fallimento ancillare<sup><a href="#fn-d7e4558" id="fnbck-d7e4558">221</a></sup>. È dubbio se, nell’ambito di un fallimento in corso all’estero sotto amministrazione del debitore, come è spesso il caso nelle procedure di liberazione dal debito residuo<sup><a href="#fn-d7e4575" id="fnbck-d7e4575">222</a></sup>, il debitore venga riconosciuto come amministrazione del fallimento ai sensi dell’articolo 174<i>a</i> LDIP. Ciò impedisce di rinunciare a un’onerosa procedura di fallimento ancillare svizzera proprio nei casi più semplici. Con un’integrazione dell’articolo 174<i>a</i> LDIP si vuole quindi d’ora innanzi permettere in generale anche al debitore di presentare un’istanza per rinunciare a tale procedura.</p>
<p class="titelartikelkomm man-font-style-italic ">Art. 175a<span class="man-font-style-normal"> Riconoscimento di liberazioni dal debito residuo straniere</span></p>
<p class="titelartikelkomm man-font-style-italic ">Cpv. 1</p>
<p class="absatz ">Il nuovo articolo 175<i>a</i> D-LDIP precisa che una liberazione dal debito residuo straniera può essere riconosciuta in Svizzera. Come per il concordato<sup><a href="#fn-d7e4596" id="fnbck-d7e4596">223</a></sup>, gli effetti da riconoscere in Svizzera riguardano di regola i passivi. Diversamente da una procedura fallimentare in corso, non si tratta di trasferire gli attivi svizzeri alla procedura straniera, ma di riconoscere il bilancio rettificato dei passivi e impedire che i creditori del fallimento rivendichino di nuovo i beni del debitore.</p>
<p class="absatz ">Come per un abituale decreto di fallimento<sup><a href="#fn-d7e4611" id="fnbck-d7e4611">224</a></sup> è la <i>lex fori </i>svizzera che determina cosa intendere per liberazione dal debito. In analogia con gli articoli 337–350 D‑LEF, si tratta di una procedura di esecuzione generale per persone fisiche nel cui ambito vengono liberate di una parte dei loro debiti mediante una decisione del giudice o dell’autorità che impedisce l’esecuzione dei debiti o ne comporta la (parziale) estinzione. Contrariamente a un decreto ordinario di fallimento che riguarda l’apertura della procedura straniera d’insolvenza<sup><a href="#fn-d7e4623" id="fnbck-d7e4623">225</a></sup>, nella maggior parte dei casi una liberazione straniera dal debito residuo è una procedura pluriennale<sup><a href="#fn-d7e4633" id="fnbck-d7e4633">226</a></sup>. È irrilevante se la procedura si conclude con una decisione separata o se la liberazione dal debito è pronunciata all’inizio della procedura sotto condizione sospensiva e prende effetto soltanto alla fine della procedura. La condizione del riconoscimento secondo l’articolo 175<i>a</i> D‑LDIP è che la procedura si sia svolta all’estero e la liberazione dal debito residuo produca i suoi effetti. Secondo le regole generali è pure necessario che il centro degli interessi del debitore sia effettivamente situato nello Stato in cui è stata pronunciata la liberazione dal debito residuo, il che viene esplicitato dal rimando agli articoli 166–174<i>c</i> LDIP (cfr. segnatamente l’art. 166 cpv. 1 lett. c in combinato disposto con l’art. 20 LDIP). Se tale non è il caso, segnatamente perché il debitore tenta di approfittare in modo abusivo delle agevolazioni in questione in un determinato Stato, il riconoscimento di una liberazione dal debito residuo ottenuta in tal modo è sin d’ora escluso a priori.</p>
<p class="absatz ">Il riconoscimento di una liberazione dal debito residuo presuppone che <i>i crediti dei debitori domiciliati in Svizzera siano stati adeguatamente considerati nella procedura straniera</i>. Per le società e i trust la sede vale domicilio (art. 21 cpv. 1 LDIP). Tale verifica va eseguita anche in caso di rinuncia a una procedura di fallimento ancillare (art. 174<i>a</i> cpv. 2 LDIP). Questo livello di protezione va garantito anche per il riconoscimento di una procedura straniera di liberazione dal debito residuo. Diversamente dal decreto di fallimento, la verifica deve però essere effettuata prima del riconoscimento. Il riconoscimento di una tale procedura straniera consiste nel <i>riconoscimento degli effetti della conclusione </i>di una procedura e non nel <i>riconoscimento della decisione straniera di apertura </i>della procedura di liberazione dal debito residuo che spesso è un autentico decreto di fallimento. La rinuncia all’esecuzione di una procedura di fallimento ancillare non sarebbe la conseguenza adeguata se si dovesse constatare che i creditori svizzeri subiscono un pregiudizio. In assenza di una procedura straniera e di un’amministrazione del fallimento, una procedura di fallimento ancillare sarebbe priva di senso. Quindi, se vi è lesione dei creditori svizzeri, il riconoscimento di una liberazione straniera dal debito residuo deve essere rifiutato, di modo che i creditori possano procedere contro il debitore in Svizzera secondo il diritto dell’esecuzione forzata.</p>
<p class="titelartikelkomm man-font-style-italic ">Cpv. 2</p>
<p class="absatz ">Affinché il giudice del riconoscimento possa convincersi che nella procedura straniera non è stato leso alcun creditore svizzero, può essere necessario un avviso ai creditori, eseguito dal giudice stesso o dall’ufficio dei fallimenti come nel caso del riconoscimento di un decreto di fallimento. La struttura potestativa della disposizione e l’applicazione per analogia degli articoli 166–174<i>c</i> (art. 175<i>a</i> cpv. 1 D‑LDIP) permette di garantire che giudici e uffici abbiano un margine di manovra sufficiente per scegliere la soluzione più adeguata nel singolo caso. In particolare, se il caso è chiaro e il debitore può spiegare che né prima né durante la procedura straniera vi sono stati collegamenti con la Svizzera, si può rinunciare ad accertamenti più approfonditi.</p>
<p class="titelartikelkomm man-font-style-italic ">Cpv. 3</p>
<p class="absatz ">Per quanto concerne gli effetti del riconoscimento della liberazione dal debito, è mantenuto il principio generale dell’articolo 170 LDIP: gli effetti sono retti dal diritto svizzero. A una liberazione dal debito residuo straniera che è stata riconosciuta non è possibile attribuire effetti più ampi di quelli previsti nell’articolo 349<i>a</i> e seguenti D‑LEF. Ciò riguarda in particolare il termine preclusivo e i debiti esclusi dalla liberazione (art. 349<i>b</i> D‑LEF).</p>
<p class="absatz ">Il rimando agli effetti del diritto svizzero porta sempre a un’applicazione per analogia delle norme del diritto svizzero<sup><a href="#fn-d7e4674" id="fnbck-d7e4674">227</a></sup>. Ciò è di particolare importanza per l’applicazione dell’articolo 350 D‑LEF. Infatti una massa fallimentare sottoposta a un ordinamento giuridico straniero che prevede un diritto analogo sui beni che il debitore riceve dopo la conclusione della procedura potrebbe far valere delle pretese sui beni situati in Svizzera che il debitore ha ricevuto dopo la conclusione della procedura. In questi casi dovrebbe essere applicato l’articolo 172 LDIP e i beni sarebbero consegnati soltanto se le pertinenti condizioni fossero adempiute, ad esempio se non vi sono creditori privilegiati in Svizzera e la documentazione del fallimento straniero permette una ripartizione. </p>
<p class="absatz ">In deroga all’articolo 170 capoverso 2 LDIP, i termini giusta il diritto svizzero non dovrebbero decorrere dalla pubblicazione della decisione di riconoscimento. Questo effetto non sarebbe appropriato per una procedura conclusa all’estero, perché beni ricevuti a titolo straordinario dal debitore dopo la conclusione della procedura potrebbero teoricamente essere reclamati ancora per decenni dopo la liberazione dal debito residuo. Per quanto riguarda l’effetto di una liberazione dal debito residuo pronunciata all’estero è pertanto stabilito che i termini decorrono dalla data in cui è stata pronunciata la liberazione del debito all’estero. I beni potranno così essere reclamati anche in Svizzera soltanto per cinque anni dopo la conclusione della procedura straniera, ossia dal momento in cui la liberazione dal debito ha preso effetto.</p>
<div class="footnotes">
<p id="fn-d7e4452"><sup><a href="#fnbck-d7e4452">214</a></sup><sup></sup>  Cfr. la panoramica (Germania, Austria, Francia, Svezia e Stati Uniti) nel rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 4.</p>
<p id="fn-d7e4464"><sup><a href="#fnbck-d7e4464">215</a></sup><sup></sup>  <inl>Bopp</inl>, Die Anerkennung ausländischer Restschuldbefreiung in der Schweiz, 41 segg.; <inl>Rodriguez</inl>, Zuständigkeiten im internationalen Insolvenzrecht, n. marg. 70 segg.; <inl>Staehelin, </inl>Die Anerkennung ausländischer Konkurse und Nachlassverträge in der Schweiz, 174; BSK IPRG-<inl>Bopp, </inl>art. 175 N 6; <inl>Theus Simoni</inl>, Jusletter 6. mag. 2019, n. marg. 32 segg.</p>
<p id="fn-d7e4482"><sup><a href="#fnbck-d7e4482">216</a></sup><sup></sup>  DTF <b>139</b> III 236 consid. 4.2.</p>
<p id="fn-d7e4502"><sup><a href="#fnbck-d7e4502">217</a></sup><sup></sup>  Cfr. in proposito n. 5.1, Commento ad art. 81 cpv. 1 D-LEF.</p>
<p id="fn-d7e4510"><sup><a href="#fnbck-d7e4510">218</a></sup><sup></sup>  Cfr. per il diritto vigente <inl>Theus Simoni</inl>, Jusletter 6 mag. 2019, n. marg. 25.</p>
<p id="fn-d7e4524"><sup><a href="#fnbck-d7e4524">219</a></sup><sup></sup>  <a href="https://fedlex.data.admin.ch/eli/oc/2018/527" target="_blank">RU <b>2018</b> 3263</a></p>
<p id="fn-d7e4536"><sup><a href="#fnbck-d7e4536">220</a></sup><sup></sup>  Messaggio del 24 mag. 2017 concernente la modifica della legge federale sul diritto internazionale privato (Cap. 11: Fallimento e concordato), <a href="https://fedlex.data.admin.ch/eli/fga/2017/1054" target="_blank">FF <b>2017</b> 3531</a>, in particolare 3546.</p>
<p id="fn-d7e4558"><sup><a href="#fnbck-d7e4558">221</a></sup><sup></sup>  <a href="https://fedlex.data.admin.ch/eli/fga/2017/1054" target="_blank">FF <b>2017</b> 3531</a>, in particolare 3546, così anche BSK IPRG-<inl>Bürgi</inl>, art. 174<i>a</i> N 4 segg.</p>
<p id="fn-d7e4575"><sup><a href="#fnbck-d7e4575">222</a></sup><sup></sup>  Cfr. rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 4.3.1.</p>
<p id="fn-d7e4596"><sup><a href="#fnbck-d7e4596">223</a></sup><sup></sup>  DTF <b>140 </b>III 379 consid. 4.2.1; BSK IPRG-<inl>Bopp</inl>, art. 175 N 2.</p>
<p id="fn-d7e4611"><sup><a href="#fnbck-d7e4611">224</a></sup><sup></sup>  BSK IPRG-<inl>Berti/Mabillard</inl>, art. 166 N 14.</p>
<p id="fn-d7e4623"><sup><a href="#fnbck-d7e4623">225</a></sup><sup></sup>  BSK IPRG-<inl>Berti/Mabillard</inl>, art. 166 N 14.</p>
<p id="fn-d7e4633"><sup><a href="#fnbck-d7e4633">226</a></sup><sup></sup>  Rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.) (nota a piè di pagina 1), n. 4.</p>
<p id="fn-d7e4674"><sup><a href="#fnbck-d7e4674">227</a></sup><sup></sup>  DTF <b>137</b> III 374 consid. 3</p>
</div>
</div></section><section id="lvl_5/lvl_5.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.5">5.5 Legge federale del 14 dicembre 1990 sull’imposta federale diretta</a>
</h2>
<div class="collapseable">
<p class="titelartikelkomm man-font-style-italic ">Art. 24 cpv. l</p>
<p class="absatz ">Secondo la giurisprudenza del Tribunale federale sull’imposta federale diretta, la rinuncia di credito costituisce in linea di massima un reddito imponibile (diminuzione del debito) se ne risulta un aumento della capacità economica<sup><a href="#fn-d7e4692" id="fnbck-d7e4692">228</a></sup>. A tal fine, la solvibilità del debitore non ha importanza e nemmeno è rilevante il fatto che la sua liquidità non sia accresciuta dalla remissione del debito<sup><a href="#fn-d7e4702" id="fnbck-d7e4702">229</a></sup>. Non appare esservi giurisprudenza sul trattamento fiscale delle remissioni di debito nei concordati giudiziari. In tali casi, non si può affermare che tutti i creditori rinunciano volontariamente a una parte dei loro crediti, ragion per cui la giurisprudenza sulla rinuncia di credito non può essere applicata senz’altro esame. Pertanto, nella pratica l’estinzione parziale di crediti in seguito a un concordato giudiziario, secondo la teoria dell’aumento della sostanza netta<sup><a href="#fn-d7e4710" id="fnbck-d7e4710">230</a></sup> potrebbe essere imposta come reddito del debitore. Di conseguenza non si può nemmeno escludere che l’impossibilità di far valere dei crediti in conseguenza di una liberazione dal debito residuo dopo la riuscita di una procedura di fallimento risanatorio possa essere considerata un evento da cui risulta un assoggettamento all’imposta.</p>
<p class="absatz ">La procedura concordataria semplificata e anche il fallimento risanatorio sono concepiti come strumenti di risanamento per persone fisiche sovraindebitate. Il fallimento risanatorio è a disposizione di tutte le persone fisiche durevolmente insolventi (art. 337 cpv. 3 lett. a D‑LEF). Nessuno di questi due tipi di risanamento mette a disposizione del debitore fondi supplementari che potrebbero essere imponibili. Lo scopo della procedura consiste nello stabilizzare sotto il profilo finanziario la persona interessata e permetterle un nuovo inizio dopo la remissione di una parte dei debiti. A tal fine si è disposti ad accettare che i creditori subiscano delle perdite ordinate dal giudice. In tale contesto l’imposizione dei crediti estinti o dell’impossibilità di farli valere appare inaccettabile e contraria al sistema. Per i debitori i cui redditi non raggiungono o raggiungono appena il minimo vitale, potrebbero derivarne nuovi debiti, il che contraddirebbe lo scopo delle nuove procedure di risanamento.</p>
<p class="absatz ">Per evitare che l’estinzione dei crediti in seguito a un concordato giudiziario e la liberazione dal debito residuo possano siano considerati eventi unici che comportano un’imposizione del debitore, nella LIFD va inserita una deroga a tale riguardo. Tale complemento è necessario anche perché l’elenco delle esonerazioni che figura nell’articolo 24 LIFD è considerato esaustivo<sup><a href="#fn-d7e4724" id="fnbck-d7e4724">231</a></sup>. Anche se la modifica è introdotta in occasione dell’introduzione di una procedura concordataria semplificata per debitori non soggetti all’esecuzione in via di fallimento e di una procedura di fallimento risanatorio per persone fisiche, dal punto di vista del Consiglio federale sarebbe <i>incoerente non applicare la deroga a tutti i tipi di concordato giudiziario. </i>Essa dovrebbe essere applicata in tutti i casi in cui un tribunale ha esaminato e ordinato una liberazione dal debito ed è pertanto prevista sia per la liberazione dal debito residuo in seguito a un fallimento risanatorio come anche per i concordati omologati dal giudice. Si tratta di una procedura di esecuzione generale a scopo di risanamento che non deve essere messo a rischio da un’imposizione della liberazione dal debito.</p>
<p class="titelartikelkomm man-font-style-italic ">Art. 161 cpv. 4 lett. d<sup>bis</sup></p>
<p class="absatz ">La lettera d<sup>bis</sup>, aggiunta nel disegno, è introdotta come corrispettivo dell’articolo 161 capoverso 1 lettera d LIFD. La lettera d disciplina l’inizio della procedura fallimentare – compresa la procedura di fallimento risanatorio – e ha per effetto la scadenza di tutti i crediti fiscali divenuti esigibili prima della dichiarazione di fallimento che divengono così crediti fallimentari (cfr. in proposito anche il commento all’art. 339 lett. b D‑LEF). La nuova lettera d<sup>bis</sup> intende consentire un trattamento chiaro dei crediti fiscali alla fine del triennio della fase di prelievo. Le imposte dovute durante la fase di prelievo, prioritariamente pagate con il reddito prelevato (art. 339 lett. b D‑LEF), scadono al termine di tale fase e l’ufficio d’esecuzione o l’ufficio dei fallimenti deve pagarli all’autorità fiscale con l’importo prelevato. Alla fine della fase di prelievo il debitore ritrova la piena capacità di disporre del suo reddito e deve pagare da sé tutte le imposte successive secondo le regole abituali.</p>
<div class="footnotes">
<p id="fn-d7e4692"><sup><a href="#fnbck-d7e4692">228</a></sup><sup></sup>  DTF <b>142</b> II 197 consid. 6</p>
<p id="fn-d7e4702"><sup><a href="#fnbck-d7e4702">229</a></sup><sup></sup>  Sentenza del Tribunale federale 2C_346/2020 del 7 ott. 2020, consid. 3.5.3.</p>
<p id="fn-d7e4710"><sup><a href="#fnbck-d7e4710">230</a></sup><sup></sup>  In proposito: <inl>Blumenstein/Locher</inl>, 221 segg.</p>
<p id="fn-d7e4724"><sup><a href="#fnbck-d7e4724">231</a></sup><sup></sup>  DTF <b>146</b> II 97 consid. 2.2.1</p>
</div>
</div></section><section id="lvl_5/lvl_5.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.6">5.6 Legge federale del 14 dicembre 1990 sull’armonizzazione delle imposte dirette dei Cantoni e dei Comuni</a>
</h2>
<div class="collapseable">
<p class="titelartikelkomm man-font-style-italic ">Art. 7 cpv. 4 lett. o</p>
<p class="absatz ">La deroga prevista per le imposte federali dirette (cfr. n. 5.5) deve valere anche per le imposte cantonali e comunali sul reddito. Una corrispondente deroga è pertanto prevista anche nella LAID. </p>
</div></section><section id="lvl_5/lvl_5.7"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.7">5.7 Legge federale del 24 marzo 2006 sulla radiotelevisione</a>
</h2>
<div class="collapseable">
<p class="titelartikelkomm man-font-style-italic ">Art. 69e cpv. 2 secondo periodo</p>
<p class="absatz ">Con l’adozione della procedura concordataria semplificata per le persone non soggette all’esecuzione in via di fallimento si vuole eliminare un ulteriore ostacolo che nel diritto federale impedisce in parte il risanamento. Il principio della legalità non permette di rinunciare a tributi pubblici senza base legale. Attualmente non esiste una base legale che permette di rinunciare al canone radiotelevisivo e quindi anche di accettare un concordato. Secondo le esperienze del gruppo d’esperti, dell’UFCOM e dell’organo di riscossione del canone, in alcuni casi ciò fa fallire risanamenti promettenti. Il complemento della LRTV proposto dall’avamprogetto crea quindi la necessaria base legale. La disposizione riprende gli articoli 14 capoverso 2 e 15 dell’ordinanza del 12 giugno 2015<sup><a href="#fn-d7e4757" id="fnbck-d7e4757">232</a></sup> sul condono dell’imposta e permette di accettare i concordati giudiziari ed extragiudiziari come pure l’appuramento bonale dei debiti mediante trattative private. In quest’ultimo caso occorre anche l’accettazione della maggioranza degli altri creditori dello stesso rango e i crediti da loro rappresentati devono costituire almeno la metà dell’insieme dei crediti della terza classe (art. 219 LEF). La parte non coperta dell’importo del canone è considerata condonata.</p>
<p class="absatz ">Con la nuova disposizione della LRTV tutti i crediti esistenti possono essere assoggettati a un concordato, perché esso riguarda tutti i crediti sorti prima della concessione della moratoria (art. 310 cpv. 1 LEF)<sup><a href="#fn-d7e4770" id="fnbck-d7e4770">233</a></sup>. Anche senza il potere di accettare un concordato, se i quorum necessari venivano raggiunti in un altro modo il canone radiotelevisivo poteva essere oggetto di un concordato. La competenza di accettare il concordato giudiziario o un appuramento bonale dei debiti mediante trattative private spetta all’attuale organo di riscossione del canone, la SERAFE SA, e a ogni futuro organo di riscossione. Tale competenza spetta anche all’UFCOM nella misura in cui funge da organo di riscossione, ad esempio per determinate procedure riprese dal precedente organo di riscossione (art. 109<i>b</i> cpv. 4 LRTV in combinato disposto con l’art. 92 cpv. 4 OATV<sup><a href="#fn-d7e4780" id="fnbck-d7e4780">234</a></sup>).</p>
<div class="footnotes">
<p id="fn-d7e4757"><sup><a href="#fnbck-d7e4757">232</a></sup><sup></sup>  <a href="https://fedlex.data.admin.ch/eli/cc/2015/364" target="_blank">RS <b>642.121</b></a></p>
<p id="fn-d7e4770"><sup><a href="#fnbck-d7e4770">233</a></sup><sup></sup>  Cfr. anche n. 3.3.4.</p>
<p id="fn-d7e4780"><sup><a href="#fnbck-d7e4780">234</a></sup><sup></sup>  <a href="https://fedlex.data.admin.ch/eli/cc/2007/151" target="_blank">RS <b>784.401</b></a></p>
</div>
</div></section><section id="lvl_5/lvl_5.8"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.8">5.8 Legge del 6 ottobre 1989 sul collocamento</a>
</h2>
<div class="collapseable"><p class="absatzvor ">L’articolo 34<i>a</i> capoverso 1 lettera f mira a permettere espressamente agli <i>uffici di collocamento di fornire informazioni</i> agli uffici dei fallimenti o d’esecuzione al fine di valutare i passi del debitore secondo l’articolo 346 capoverso 2 D‑LEF.</p></div></section><section id="lvl_5/lvl_5.9"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.9">5.9 Legge federale del 19 giugno 1959 sull’assicurazione per l’invalidità</a>
</h2>
<div class="collapseable"><p class="absatzvor ">Anche l’integrazione della presente legge serve a valutare i passi del debitore per ottenere redditi (art. 346 cpv. 2 D‑LTF). L’articolo 66<i>a</i> capoverso 1 lettera e intende garantire una base legale certa che permetta agli uffici AI che si occupano dell’integrazione professionale dei debitori e dispongono di informazioni riguardo ai passi che si possono ragionevolmente attendere dai debitori di trasmettere le relative informazioni agli uffici d’esecuzione e dei fallimenti.</p></div></section><section id="lvl_5/lvl_5.10"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.10">5.10 Legge del 25 giugno 1982 sull’assicurazione contro la disoccupazione</a>
</h2>
<div class="collapseable">
<p class="titelartikelkomm man-font-style-italic ">Art. 97a cpv. 1 lett. f n. 9</p>
<p class="absatz ">L’articolo 97<i>a</i> capoverso 1 lettera f numero 9 D-LEF fornisce una base legale esplicita che permette agli <i>uffici regionali di collocamento e alle casse di disoccupazione di fornire informazioni </i>agli uffici d’esecuzione e dei fallimenti per valutare i passi del debitore secondo l’articolo 346 capoverso 2 D‑LEF. </p>
</div></section>
</div></section><section id="lvl_6"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_6">6 Ripercussioni</a>
</h1>
<div class="collapseable">
<section id="lvl_6/lvl_6.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.1">6.1 Ripercussioni sulla Confederazione</a>
</h2>
<div class="collapseable">
<p class="absatzvor ">Poiché la procedura concordataria semplificata per i privati prevede solo piccole semplificazioni rispetto all’attuale procedura concordataria e, in particolare, mantiene l’attuale ordine dei privilegi, non si prevedono effetti significativi per la Confederazione. </p>
<p class="absatz ">Nel fallimento risanatorio per persone fisiche, la Confederazione in quanto creditore è interessata a una liberazione dal debito. I debiti fiscali e tributari sono i debiti più frequenti delle persone fisiche<sup><a href="#fn-d7e4823" id="fnbck-d7e4823">235</a></sup>. L’esecuzione di questi crediti non potrebbe più essere imposta in caso di estinzione del debito nell’ambito di una procedura di risanamento. Tuttavia, va notato che la maggior parte di questi crediti, se di debitori durevolmente insolventi, esistono già oggi solo sulla carta e non possono – o solo in piccola parte – essere recuperati<sup><a href="#fn-d7e4831" id="fnbck-d7e4831">236</a></sup>. D’altra parte, c’è da aspettarsi che i debitori che riescono a reinserirsi nell’economia grazie alla liberazione dal debito, in alcuni casi saranno in futuro in grado di generare un nuovo reddito fiscale<sup><a href="#fn-d7e4839" id="fnbck-d7e4839">237</a></sup>. Inoltre, la concessione di una seconda opportunità può portare a una riduzione delle spese sanitarie; l’AIR approfondita considera molto importanti le ripercussioni sanitarie di un’esdebitazione, ma non ritiene possibile quantificarle<sup><a href="#fn-d7e4847" id="fnbck-d7e4847">238</a></sup>. Infine, questa nuova procedura di esecuzione generale di lunga durata elimina le spese di gestione dei singoli crediti.</p>
<p class="absatz ">Anche gli istituti di previdenza sociale sono interessati in quanto creditori, poiché sia i crediti per contributi AVS/AI/IPG/AD sia i crediti derivanti dalla responsabilità del datore di lavoro ai sensi dell’articolo 52 LAVS sono potenzialmente coperti da una liberazione dal debito se un datore di lavoro che è una persona fisica diventa durevolmente insolvente e passa attraverso un fallimento risanatorio per persone fisiche.</p>
<p class="absatz ">I crediti per contributi dell’AVS/AI/IPG/AD, come le prestazioni delle assicurazioni sociali percepite indebitamente, sono solitamente soggetti a un termine di prescrizione di cinque anni (art. 16 cpv. 2 LAVS; cfr. spiegazioni sull’art. 349<i>b</i> cpv. 1 lett. d D‑LEF), dopo di che decadono definitivamente, motivo per cui sussisterebbero solo in casi eccezionali dopo la conclusione della procedura di risanamento. Di conseguenza, gli effetti della liberazione dai debiti dovrebbero rimanere limitati perché essa dovrebbe riguardare solo alcuni crediti che altrimenti sussisterebbero più a lungo. </p>
<p class="absatz ">È difficile valutare gli effetti di una liberazione dal debito sui crediti derivanti dalla responsabilità del datore di lavoro ai sensi dell’articolo 52 LAVS. Lo strumento della responsabilità del datore di lavoro e la responsabilità sussidiaria delle persone fisiche di cui al capoverso 2 della stessa disposizione assumono un ruolo centrale nel sistema di incasso dell’AVS, perché esplicano un effetto preventivo. La nuova possibilità creata per le persone fisiche durevolmente insolventi di essere liberate da questi crediti in una procedura di fallimento sotto forma di procedura di risanamento potrebbe in certi casi eventualmente ridurre l’effetto preventivo di questa disposizione, il che a sua volta potrebbe ripercuotersi negativamente sull’AVS. Tuttavia, poiché la procedura di risanamento è destinata a situazioni senza via d’uscita e non può essere ripetuta per dieci anni, si può presumere che i datori di lavoro non si lascino condizionare nelle loro azioni quotidiane.</p>
<div class="footnotes">
<p id="fn-d7e4823"><sup><a href="#fnbck-d7e4823">235</a></sup><sup></sup>  Rapporto Ecoplan «Umgang mit Verlustscheinen» (gestione degli attestati di carenza beni, documento disponibile soltanto in ted.), 9 segg. </p>
<p id="fn-d7e4831"><sup><a href="#fnbck-d7e4831">236</a></sup><sup></sup>  Cfr. AIR approfondita BSS (nota a piè di pagina 39), n. 5.2; rapporto Ecoplan «Umgang mit Verlustscheinen» (gestione degli attestati di carenza beni, documento disponibile soltanto in ted.), 28 segg.</p>
<p id="fn-d7e4839"><sup><a href="#fnbck-d7e4839">237</a></sup><sup></sup>  Cfr. AIR approfondita BSS (nota a piè di pagina 39), n. 5.2; cfr. anche rapporto Ecoplan «Effekte eines Restschuldbefreiungsverfahrens auf die Schuldner» (effetti di una procedura di liberazione dal debito residuo sul debitore, documento disponibile soltanto in ted.), pag. 9 segg.</p>
<p id="fn-d7e4847"><sup><a href="#fnbck-d7e4847">238</a></sup><sup></sup>  Cfr. AIR approfondita BSS (nota a piè di pagina 39), n. 5.1; cfr. anche rapporto Ecoplan «Effekte eines Restschuldbefreiungsverfahrens auf die Schuldner» (effetti di una procedura di liberazione dal debito residuo sul debitore, documento disponibile soltanto in ted.), pag. 9 segg.</p>
</div>
</div></section><section id="lvl_6/lvl_6.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.2">6.2 Ripercussioni per i Cantoni e i Comuni</a>
</h2>
<div class="collapseable">
<p class="absatzvor ">Le ripercussioni della <i>procedura concordataria semplificata </i>sono state considerate minime nell’AIR approfondita<sup><a href="#fn-d7e4869" id="fnbck-d7e4869">239</a></sup>. Vi saranno <i>semplificazioni processuali </i>che dovrebbero portare riduzioni delle spese anche per le autorità<sup><a href="#fn-d7e4879" id="fnbck-d7e4879">240</a></sup>.</p>
<p class="absatz ">La procedura di fallimento risanatorio per le persone fisiche conferisce nuovi compiti agli uffici di fallimento ed eventualmente anche agli uffici di esecuzione. L’uso delle strutture esistenti di tali uffici contribuisce a rendere la procedura il più conveniente ed efficiente possibile<sup><a href="#fn-d7e4889" id="fnbck-d7e4889">241</a></sup>. Tuttavia, c’è da aspettarsi che la maggior parte delle nuove procedure dovrà essere finanziata dai Cantoni. Secondo l’AIR approfondita, le spese procedurali non coperte di una procedura quadriennale oscillano tra 7,2 e 48,8 milioni di franchi all’anno<sup><a href="#fn-d7e4897" id="fnbck-d7e4897">242</a></sup>. Inoltre le spese per le consulenze in materia di debiti sono stimate tra 5 e 25 milioni di franchi all’anno<sup><a href="#fn-d7e4905" id="fnbck-d7e4905">243</a></sup>. Per una procedura triennale sia le spese procedurali sia le spese per la consulenza in materia di debiti sono leggermente inferiori, senza che la diminuzione sia proporzionale perché le spese iniziali sono preponderanti<sup><a href="#fn-d7e4913" id="fnbck-d7e4913">244</a></sup>. Come nella consultazione, anche nell’AIR approfondita si sottolinea in particolare che il fallimento risanatorio non potrebbe funzionare senza consulenza in materia di debiti. I Cantoni sono liberi di definire le modalità dell’attuazione ed è anche possibile delegare i compiti ai Comuni. In questo senso, il progetto potrebbe avere conseguenze indirette sui Comuni.</p>
<p class="absatz ">Come la Confederazione, anche i Cantoni e i Comuni in quanto creditori sono interessati dalla liberazione dal debito. Lo Stato è il creditore più importante, direttamente per quanto concerne i crediti d’imposta e indirettamente per quanto concerne i crediti delle casse malati secondo l’articolo 64<i>a</i> capoverso 4 LAMal<sup><a href="#fn-d7e4925" id="fnbck-d7e4925">245</a></sup>. Anche i Cantoni e i Comuni potranno approfittare degli effetti positivi di una liberazione dal debito<sup><a href="#fn-d7e4933" id="fnbck-d7e4933">246</a></sup>. In particolare, ci si può aspettare un risparmio sostanziale su coloro che percepiscono l’aiuto sociale e riusciranno a farne a meno, anche se il numero di questi casi rimarrà limitato<sup><a href="#fn-d7e4941" id="fnbck-d7e4941">247</a></sup>. Secondo l’AIR approfondita, i benefici previsti della procedura di fallimento risanatorio sono 4,5–6 volte superiori ai costi previsti; i principali elementi di questo bilancio positivo dovrebbero essere la diminuzione delle spese sociali e l’aumento delle entrate fiscali<sup><a href="#fn-d7e4949" id="fnbck-d7e4949">248</a></sup>. Le ripercussioni non quantificabili, in particolare la prevista diminuzione delle spese sanitarie, rafforzano il bilancio spese–benefici positivo.</p>
<div class="footnotes">
<p id="fn-d7e4869"><sup><a href="#fnbck-d7e4869">239</a></sup><sup></sup>  Cfr. AIR approfondita BSS (nota a piè di pagina 39), n. 4.1.1.</p>
<p id="fn-d7e4879"><sup><a href="#fnbck-d7e4879">240</a></sup><sup></sup>  Cfr. AIR approfondita BSS (nota a piè di pagina 39), n. 4.4.</p>
<p id="fn-d7e4889"><sup><a href="#fnbck-d7e4889">241</a></sup><sup></sup>  Cfr. n. 4.1.3.3.</p>
<p id="fn-d7e4897"><sup><a href="#fnbck-d7e4897">242</a></sup><sup></sup>  AIR approfondita BSS (nota a piè di pagina 39), n. 4.4.2.</p>
<p id="fn-d7e4905"><sup><a href="#fnbck-d7e4905">243</a></sup><sup></sup>  AIR approfondita BSS (nota a piè di pagina 39), n. 4.5.</p>
<p id="fn-d7e4913"><sup><a href="#fnbck-d7e4913">244</a></sup><sup></sup>  AIR approfondita BSS (nota a piè di pagina 39), allegato B. </p>
<p id="fn-d7e4925"><sup><a href="#fnbck-d7e4925">245</a></sup><sup></sup>  AIR approfondita BSS (nota a piè di pagina 39), n. 7.2.</p>
<p id="fn-d7e4933"><sup><a href="#fnbck-d7e4933">246</a></sup><sup></sup>  Cfr. sopra n 6.1.</p>
<p id="fn-d7e4941"><sup><a href="#fnbck-d7e4941">247</a></sup><sup></sup>  Rapporto Ecoplan «Effekte eines Restschuldbefreiungsverfahrens auf die Schuldner» (effetti di una procedura di liberazione dal debito residuo sul debitore, documento disponibile soltanto in ted.), pag. 9 segg.</p>
<p id="fn-d7e4949"><sup><a href="#fnbck-d7e4949">248</a></sup><sup></sup>  AIR approfondita BSS (nota a piè di pagina 39), n. 7.2.</p>
</div>
</div></section><section id="lvl_6/lvl_6.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.3">6.3 Ripercussioni sull’economia</a>
</h2>
<div class="collapseable">
<p class="absatzvor ">Le ripercussioni della <i>procedura concordataria semplificata </i>sono ritenute generalmente minime nell’AIR approfondita<sup><a href="#fn-d7e4963" id="fnbck-d7e4963">249</a></sup>. Si attendono perdite soltanto per i creditori attualmente inattivi che potrebbero essere messi in minoranza dagli altri creditori. Prevalgono però complessivamente il risparmio sulle spese e gli effetti positivi attesi<sup><a href="#fn-d7e4971" id="fnbck-d7e4971">250</a></sup>.</p>
<p class="absatz ">Si prevede che la liberazione dal debito residuo avrà effetti positivi sull’economia<sup><a href="#fn-d7e4981" id="fnbck-d7e4981">251</a></sup>, ad esempio sull’imprenditorialità, come è stato dimostrato da studi svolti all’estero<sup><a href="#fn-d7e4989" id="fnbck-d7e4989">252</a></sup>. È pure stato dimostrato che i beneficiari di una parziale remissione dei debiti svolgono più frequentemente un’attività lucrativa, lavorando e guadagnando di più, delle persone che non hanno beneficiato di una tale remissione dei debiti<sup><a href="#fn-d7e4997" id="fnbck-d7e4997">253</a></sup>. </p>
<p class="absatz ">Ai vantaggi si contrappongono tuttavia le perdite effettive che singoli creditori subiranno se i loro crediti saranno oggetto della liberazione dal debito. Queste perdite non saranno in nessun caso pari all’importo dei crediti, poiché la procedura di risanamento riguarda persone durevolmente insolventi che, per definizione, non saranno in grado di rimborsare i loro debiti entro un periodo ragionevole. L’inchiesta di Ecoplan ha rivelato che se un credito è stato oggetto di un’esecuzione infruttuosa, già nella situazione attuale non potrà più essere riscosso o solo in minima parte<sup><a href="#fn-d7e5007" id="fnbck-d7e5007">254</a></sup>. Dato che i destinatari sono persone fisiche durevolmente insolventi e tenuto conto del termine preclusivo in cui non è possibile avviare nuove procedure di risanamento, si presume che gli effetti negativi sui creditori saranno molto limitati. Per i creditori fallimentari – in particolare quelli senza privilegi nel fallimento (crediti di terza classe) – l’AIR approfondita della BSS prevede una <i>perdita minima</i><sup><a href="#fn-d7e5016" id="fnbck-d7e5016">255</a></sup><i>.</i> Il suo importo preciso dipende in particolare dall’importo degli emolumenti procedurali. BSS parte dal presupposto che una procedura quadriennale avrà per conseguenza una perdita tra 2 e 38 milioni di franchi all’anno rispetto alla situazione attuale, il che corrisponderebbe all’incirca a una percentuale  tra lo 0,01 e lo 0,19 per cento di tutti gli attestati di carenza di beni impagati in Svizzera. In caso di procedura triennale queste potenziali perdite sarebbero leggermente più elevate<sup><a href="#fn-d7e5025" id="fnbck-d7e5025">256</a></sup>. Occorre rilevare che – come spiegato al numero 6.1 – anche lo Stato, in quanto principale creditore, è toccato da queste perdite, da una parte per i crediti privilegiati delle casse malati, dall’altro per i crediti fiscali di terza classe<sup><a href="#fn-d7e5033" id="fnbck-d7e5033">257</a></sup>.</p>
<p class="absatz ">Non hanno potuto essere constatati effetti negativi sull’economia nel suo complesso, come ad esempio un aumento del costo del credito o un deterioramento della disciplina di pagamento da parte del debitore, come indicato nell’analisi di diritto comparato dell’introduzione di procedure analoghe all’estero contenuta nel rapporto del Consiglio federale del 9 marzo 2018 «Sanierungsverfahren für Privatpersonen» (procedura di risanamento per privati). Uno studio ha per esempio mostrato che i prestiti concessi in Paesi che prevedono possibilità di liberazione dal debito semplici e veloci, come gli Stati Uniti e l’Inghilterra, non erano palesemente più costosi di quelli concessi in Paesi con possibilità di liberazione dal debito più difficili o inesistenti<sup><a href="#fn-d7e5043" id="fnbck-d7e5043">258</a></sup>. Nemmeno è stato possibile stabilire che la disciplina dei pagamenti sia peggiore nei numerosi Paesi che hanno introdotto un sistema di liberazione dal debito residuo<sup><a href="#fn-d7e5053" id="fnbck-d7e5053">259</a></sup>. Nell’AIR approfondita si presume che a medio termine la nuova possibilità della liberazione dal debito residuo sarà considerata nella concessione dei crediti che sarà di conseguenza più prudente o dovranno essere aumentati i tassi d’interesse<sup><a href="#fn-d7e5063" id="fnbck-d7e5063">260</a></sup>, come sostengono anche i rappresentanti dei creditori e in parte anche i rappresentanti dei debitori.</p>
<div class="footnotes">
<p id="fn-d7e4963"><sup><a href="#fnbck-d7e4963">249</a></sup><sup></sup>  AIR approfondita BSS (nota a piè di pagina 39), n. 4.1.1.</p>
<p id="fn-d7e4971"><sup><a href="#fnbck-d7e4971">250</a></sup><sup></sup>  AIR approfondita BSS (nota a piè di pagina 39), n. 7.1.</p>
<p id="fn-d7e4981"><sup><a href="#fnbck-d7e4981">251</a></sup><sup></sup>  Rapporto Ecoplan «Effekte eines Restschuldbefreiungsverfahrens auf die Schuldner» (effetti di una procedura di liberazione dal debito residuo sul debitore, documento disponibile soltanto in ted.), pag. 17.</p>
<p id="fn-d7e4989"><sup><a href="#fnbck-d7e4989">252</a></sup><sup></sup>  Cfr. il riassunto e le indicazioni nel rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.), n. 5.2.</p>
<p id="fn-d7e4997"><sup><a href="#fnbck-d7e4997">253</a></sup><sup></sup>  Tavola con rimando a uno studio danese nell’AIR approfondita BSS (nota a piè di pagina 39), n. 5.2.</p>
<p id="fn-d7e5007"><sup><a href="#fnbck-d7e5007">254</a></sup><sup></sup>  Rapporto Ecoplan «Umgang mit Verlustscheinen» (gestione degli attestati di carenza beni, documento disponibile soltanto in ted.) 28 segg. </p>
<p id="fn-d7e5016"><sup><a href="#fnbck-d7e5016">255</a></sup><sup></sup>  AIR approfondita BSS (nota a piè di pagina 39), n. 7.2.</p>
<p id="fn-d7e5025"><sup><a href="#fnbck-d7e5025">256</a></sup><sup></sup>  AIR approfondita BSS (nota a piè di pagina 39), allegato B, tavola 13.</p>
<p id="fn-d7e5033"><sup><a href="#fnbck-d7e5033">257</a></sup><sup></sup>  Cfr. per le ripercussioni sui diversi livelli statali n. 6.1 e 6.2.</p>
<p id="fn-d7e5043"><sup><a href="#fnbck-d7e5043">258</a></sup><sup></sup>  <inl>Gerhardt</inl>, CEPS Working Document n. 318/lug. 2009, 13.</p>
<p id="fn-d7e5053"><sup><a href="#fnbck-d7e5053">259</a></sup><sup></sup>  Cfr. riassunto e indicazioni citate nel rapporto del Consiglio federale del 9 mar. 2018 «Sanierungsverfahren für Privatpersonen» (procedura di risanamento per privati; documento disponibile soltanto in ted. e franc.), n. 5.2; <inl>Meier i. / Hamburger</inl>, SJZ 2014, 100 con ulteriori rimandi.</p>
<p id="fn-d7e5063"><sup><a href="#fnbck-d7e5063">260</a></sup><sup></sup>  AIR approfondita BSS (nota a piè di pagina 39), n. 4.3.2.</p>
</div>
</div></section><section id="lvl_6/lvl_6.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.4">6.4 Ripercussioni sulla società</a>
</h2>
<div class="collapseable">
<p class="absatzvor ">Per i debitori una seconda opportunità rappresenterebbe un gran sollievo, con un conseguente impatto positivo sulle loro famiglie e la loro salute<sup><a href="#fn-d7e5075" id="fnbck-d7e5075">261</a></sup>. L’AIR approfondita prevede importanti effetti positivi sulla salute, che non possono tuttavia essere quantificati<sup><a href="#fn-d7e5083" id="fnbck-d7e5083">262</a></sup>. L’indebitamento grava l’intera economia domestica, in particolare i figli che devono tra l’altro rinunciare a offerte per il tempo libero e a un’alimentazione sana. Specialisti dell’indebitamento hanno inoltre riferito che i figli o le persone vicine a persone indebitate si indebitano più facilmente perché si sono abituati a tale modalità di funzionamento. La possibilità della liberazione dal debito residuo potrebbe anche avere un effetto preventivo.</p>
<div class="footnotes">
<p id="fn-d7e5075"><sup><a href="#fnbck-d7e5075">261</a></sup><sup></sup>  AIR approfondita BSS (nota a piè di pagina 39), n. 5.1; Rapporto Ecoplan «Effekte eines Restschuldbefreiungsverfahrens auf die Schuldner» (effetti di una procedura di liberazione dal debito residuo sul debitore, documento disponibile soltanto in ted.), 9 segg.</p>
<p id="fn-d7e5083"><sup><a href="#fnbck-d7e5083">262</a></sup><sup></sup>  AIR approfondita BSS (nota a piè di pagina 39), n. 5.1.</p>
</div>
</div></section><section id="lvl_6/lvl_6.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.5">6.5 Altre ripercussioni</a>
</h2>
<div class="collapseable"><p class="absatzvor ">Non si prevedono altre ripercussioni.</p></div></section>
</div></section><section id="lvl_7"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_7">7 Aspetti giuridici</a>
</h1>
<div class="collapseable">
<section id="lvl_7/lvl_7.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.1">7.1 Costituzionalità</a>
</h2>
<div class="collapseable">
<p class="absatzvor ">La revisione proposta si fonda sull’articolo 122 capoverso 1 Cost.<sup><a href="#fn-d7e5101" id="fnbck-d7e5101">263</a></sup>, secondo cui la legislazione nel campo del diritto civile e della procedura civile compete alla Confederazione. Questa competenza include il diritto in materia di esecuzione e fallimento. Determinare la portata materiale e temporale dell’esecuzione forzata, e in particolare anche il limite massimo della sua durata, rientra nella competenza della Confederazione retta dall’articolo 122 capoverso 1 Cost. Secondo la giurisprudenza costante del Tribunale federale<sup><a href="#fn-d7e5112" id="fnbck-d7e5112">264</a></sup>, questa competenza legislativa comprende anche i crediti di diritto pubblico della Confederazione e dei Cantoni nei confronti del debitore, compresi quelli dei Comuni, poiché il diritto dell’esecuzione forzata disciplina in ultima analisi la responsabilità del debitore con tutti i suoi beni<sup><a href="#fn-d7e5124" id="fnbck-d7e5124">265</a></sup>.</p>
<p class="absatz ">Per determinare la portata della competenza federale nei rapporti tra la Confederazione e i Cantoni, è opportuno valutare la competenza della Confederazione ai sensi dell’articolo 122 capoverso 1 Cost. e le competenze dei Cantoni nel diritto pubblico<sup><a href="#fn-d7e5136" id="fnbck-d7e5136">266</a></sup>. Nel caso dell’attuale revisione, l’inclusione dei crediti di diritto pubblico sia della Confederazione che dei Cantoni nella liberazione dal debito sembra essere richiesta dallo scopo del fallimento risanatorio e dal principio della parità di trattamento tra i creditori – in particolare tra i <i>creditori privati e di diritto pubblico</i><sup><a href="#fn-d7e5149" id="fnbck-d7e5149">267</a></sup>.</p>
<p class="absatz ">Anche la messa a disposizione di un’offerta di consulenza per accompagnare le nuove procedure – come la creazione di servizi di consulenza familiare (art. 171 CC)<sup><a href="#fn-d7e5161" id="fnbck-d7e5161">268</a></sup> – può essere classificata come diritto privato formale. La consulenza in materia di debiti è una misura collaterale che contribuisce al funzionamento delle nuove procedure. In quanto attività ausiliaria facoltativa, essa soggiace al carattere privato del risanamento dei debiti e non si tratta di una misura statale autonoma<sup><a href="#fn-d7e5174" id="fnbck-d7e5174">269</a></sup>. La Confederazione, nell’ambito delle sue competenze di diritto privato, prevede di offrire servizi di consulenza connessi con procedure volte al risanamento finanziario di persone fisiche per permettere che tali procedure raggiungano il loro obiettivo. Viene in tal modo adempiuto anche lo scopo sociale previsto nell’articolo 41 capoverso 1 lettera d Cost., secondo cui le persone abili al lavoro devono poter provvedere al proprio sostentamento con un lavoro a condizioni adeguate.</p>
<div class="footnotes">
<p id="fn-d7e5101"><sup><a href="#fnbck-d7e5101">263</a></sup><sup></sup>  <a href="https://fedlex.data.admin.ch/eli/cc/1999/404" target="_blank">RS <b>101</b></a></p>
<p id="fn-d7e5112"><sup><a href="#fnbck-d7e5112">264</a></sup><sup></sup>  Cfr. DTF <b>23</b> I 441; DTF <b>143</b> III 395 consid. 5.2</p>
<p id="fn-d7e5124"><sup><a href="#fnbck-d7e5124">265</a></sup><sup></sup>  DTF <b>143</b> III 395 consid. 5.2</p>
<p id="fn-d7e5136"><sup><a href="#fnbck-d7e5136">266</a></sup><sup></sup>  <inl>Koller</inl>, BK, art. 122 N 69-72; <inl>Biaggini</inl>, BV Kommentar, art. 122 N 3.</p>
<p id="fn-d7e5149"><sup><a href="#fnbck-d7e5149">267</a></sup><sup></sup>  DTF <b>120</b> III 20 segg., 23, consid. 2, con ulteriori rimandi.</p>
<p id="fn-d7e5161"><sup><a href="#fnbck-d7e5161">268</a></sup><sup></sup>  Cfr. in proposito messaggio dell’11 lug. 1979 sulla revisione del Codice civile svizzero (Effetti del matrimonio in generale, regime dei beni e diritto successorio), <a href="https://fedlex.data.admin.ch/eli/fga/1979/2_1191_1179_1119" target="_blank">FF <b>1979</b> II 1119</a>, in particolare 1296 seg. </p>
<p id="fn-d7e5174"><sup><a href="#fnbck-d7e5174">269</a></sup><sup></sup>  Cfr. Messaggio (nota a piè di pagina 266), 1296 seg.</p>
</div>
</div></section><section id="lvl_7/lvl_7.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.2">7.2 Compatibilità con gli impegni internazionali della Svizzera</a>
</h2>
<div class="collapseable">
<p class="absatzvor ">Il disegno non riguarda direttamente gli impegni internazionali della Svizzera. Tuttavia, la semplificazione dell’appuramento dei debiti è stata ripetutamente oggetto di raccomandazioni dell’<i>OCSE</i> alla Svizzera<sup><a href="#fn-d7e5188" id="fnbck-d7e5188">270</a></sup>, da ultimo nel rapporto sulla politica economica svizzera del 2017 che consigliava di migliorare il disciplinamento in materia d’insolvenza introducendo meccanismi di allerta precoce e riducendo a tre anni il periodo in cui le persone fisiche sono tenute a rimborsare i debiti pregressi con i redditi futuri<sup><a href="#fn-d7e5199" id="fnbck-d7e5199">271</a></sup>.</p>
<p class="absatz ">Infine, la proposta segue le raccomandazioni della <i>Commissione delle Nazioni Unite per il diritto commerciale internazionale</i> (UNCITRAL)<sup><a href="#fn-d7e5214" id="fnbck-d7e5214">272</a></sup> consigliando di esentare dalla liberazione dal debito il minor numero possibile di crediti e di imporre solo poche condizioni in merito, che dovrebbero essere il più chiare possibile, al fine di permettere ai debitori di ricominciare una nuova vita. L’UNCITRAL è anche scettica sulla distinzione tra debiti aziendali e privati (consumatori) delle persone fisiche, poiché spesso non è possibile tracciare una linea netta<sup><a href="#fn-d7e5225" id="fnbck-d7e5225">273</a></sup>.</p>
<div class="footnotes">
<p id="fn-d7e5188"><sup><a href="#fnbck-d7e5188">270</a></sup><sup></sup>  Già menzionato in Études économiques de l’OCDE: Suisse 2006, pag.141 e 145, disponibile in franc. all’indirizzo: <a href="http://dx.doi.org/10.1787/eco_surveys-che-2006-fr" target="_blank">
				http://dx.doi.org/10.1787/eco_surveys-che-2006-fr
			</a>.</p>
<p id="fn-d7e5199"><sup><a href="#fnbck-d7e5199">271</a></sup><sup></sup>  Études économiques de l’OCDE: Suisse 2017, pag. 46, disponibile in franc. all’indirizzo: <a href="http://dx.doi.org/10.1787/eco_surveys-che-2017-fr" target="_blank">
				http://dx.doi.org/10.1787/eco_surveys-che-2017-fr
			</a>. </p>
<p id="fn-d7e5214"><sup><a href="#fnbck-d7e5214">272</a></sup><sup></sup>  UNCITRAL Legislative Guide on Insolvency Law 2004, New York 2005, pag. 281 segg., disponibile in ingl. e franc. all’indirizzo: <a href="http://www.uncitral.org/uncitral/en/uncitral_texts/insolvency/2004Guide.html" target="_blank">
				www.uncitral.org/uncitral/en/uncitral_texts/insolvency/2004Guide.html
			</a>.</p>
<p id="fn-d7e5225"><sup><a href="#fnbck-d7e5225">273</a></sup><sup></sup>  UNCITRAL Legislative Guide on Insolvency Law 2004 (n. 270), pag. 284.</p>
</div>
</div></section><section id="lvl_7/lvl_7.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.3">7.3 Forma dell’atto</a>
</h2>
<div class="collapseable"><p class="absatzvor ">Il progetto contiene disposizioni legislative importanti che in virtù dell’articolo 164 capoverso 1 Cost. vanno emanate sotto forma di legge federale.</p></div></section><section id="lvl_7/lvl_7.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.4">7.4 Subordinazione al freno delle spese</a>
</h2>
<div class="collapseable"><p class="absatzvor ">Il progetto non contiene né nuove disposizioni in materia di sussidi né nuovi crediti d’impegno.</p></div></section><section id="lvl_7/lvl_7.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.5">7.5 Rispetto del principio della sussidiarietà e del principio dell’equivalenza fiscale</a>
</h2>
<div class="collapseable"><p class="absatzvor ">Il progetto non tange né la ripartizione né l’adempimento dei compiti da parte della Confederazione e dei Cantoni.</p></div></section><section id="lvl_7/lvl_7.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.6">7.6 Delega di competenze legislative</a>
</h2>
<div class="collapseable"><p class="absatzvor ">Il progetto non delega alcuna nuova competenza legislativa al Consiglio federale.</p></div></section><section id="lvl_7/lvl_7.7"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.7">7.7 Protezione dei dati</a>
</h2>
<div class="collapseable">
<p class="absatzvor ">Il progetto è conforme alle norme in materia di protezione dei dati. Disciplina le informazioni che devono essere rese note attraverso pubblicazioni ufficiali. La tenuta degli atti e dei registri da parte degli uffici d’esecuzione e dei fallimenti è regolata dalle ordinanze di attuazione della LEF. Il diritto di consultazione di terzi è disciplinato all’articolo 8<i>a</i> LEF.</p>
<p class="absatz "></p>
<p class="titeluebersicht man-font-weight-bold ">Bibliografia</p>
<p class="absatz "><inl>Amonn Kurt / Walther Fridolin</inl>, Grundriss des Schuldbetreibungs- und Konkursrechts, 9<sup>a</sup> ed. Berna 2013 (cit. <inl>Amonn/Walther</inl>)</p>
<p class="absatz "><inl>Bauer Thomas / Luginbühl Tanja</inl>, Art. 293–304, in: Staehelin Daniel, Bauer Thomas, Lorandi Franco (a c. di), Basler Kommentar Bundesgesetz über Schuldbetreibung und Konkurs II, 3<sup>a</sup> ed., Basilea 2021 (cit. BSK SchKG II-<inl>Bauer/Luginbühl</inl>, Art. 297)</p>
<p class="absatz "><inl>Berti Stephen V. / Mabillard Ramon</inl>, Art. 166, in: Grolimund Pascal / Loacker Leander D. / Schnyder Anton K. (a c. di), Basler Kommentar Internationales Privatrecht, 4<sup>a</sup> ed., Basilea 2021 (cit. BSK IPRG-<inl>Berti/Mabillard</inl>)</p>
<p class="absatz "><inl>Biaggini Giovanni</inl>, BV Kommentar, 2<sup>a</sup> ed., Zurigo 2017 (cit. <inl>Biaggini</inl>, Kommentar BV)</p>
<p class="absatz "><inl>Blumenstein Ernst / Locher Peter</inl>, System des schweizerischen Steuerrechts, 8<sup>a</sup> ed., Zurigo 2023 (cit. <inl>Blumenstein/Locher)</inl></p>
<p class="absatz "><inl>Bopp Lukas</inl>, Art. 175, in: Grolimund Pascal / Loacker Leander D. / Schnyder Anton K. (a c. di), Basler Kommentar Internationales Privatrecht, 4<sup>a</sup> ed., Basilea 2021 (cit. BSK IPRG-<inl>Bopp</inl>)</p>
<p class="absatz "><tmp:inl name="w:smallCaps" md="S" id="d7e59992" xmlns:tmp="urn:com:c-moria:legi4ch:xslt:temp"></tmp:inl>Bopp Lukas, <tmp:inl md="E" id="d7e59992" xmlns:tmp="urn:com:c-moria:legi4ch:xslt:temp"></tmp:inl>Die Anerkennung ausländischer Restschuldbefreiung in der Schweiz unter Einbezug der EU-Insolvenzverordnung, in: Grolimund Pascal / Koller Alfred / Loacker Leander D. / Portmann Wolfgang (a c. di), Festschrift für Anton K. Schnyder zum 65. Geburtstag, Zurigo 2018, 35 segg. (cit. <tmp:inl name="w:smallCaps" md="S" id="d7e60035" xmlns:tmp="urn:com:c-moria:legi4ch:xslt:temp"></tmp:inl>Bopp<tmp:inl md="E" id="d7e60035" xmlns:tmp="urn:com:c-moria:legi4ch:xslt:temp"></tmp:inl>, Die Anerkennung ausländischer Restschuldbefreiung in der Schweiz)</p>
<p class="absatz "><inl>Brunner Alexander / Boller Felix H</inl>. / <inl>Fritschi Eugen</inl>, Art. 191, in: Staehelin Daniel, Bauer Thomas, Lorandi Franco (a c. di), Basler Kommentar Bundesgesetz über Schuldbetreibung und Konkurs II, 3<sup>a</sup> ed., Basilea 2021 (cit. BSK SchKG <inl>Brunner/Boller/Fritschi</inl>)</p>
<p class="absatz "><inl>Bürgi, Urs</inl>, Art. 174<i>a</i> IPRG, in: Grolimund Pascal / Loacker Leander D. / Schnyder Anton K. (a c. di), Basler Kommentar Internationales Privatrecht, 4<sup>a</sup> ed., Basilea 2021 (cit. BSK <inl>IPRG-Bürgi)</inl></p>
<p class="absatz "><inl>Casati Reto / Weyermann Corinne / Lorandi Franco</inl>, Art. 337, in:<inl> </inl>Staehelin Daniel, Bauer Thomas, Lorandi Franco (a c. di), Basler Kommentar Bundesgesetz über Schuldbetreibung und Konkurs II, 3<sup>a</sup> ed., Basilea 2021 (cit. BSK SchKG-<inl>Casati/Weyermann/Lorandi)</inl></p>
<p class="absatz "><tmp:inl name="w:smallCaps" md="S" id="d7e60359" xmlns:tmp="urn:com:c-moria:legi4ch:xslt:temp"></tmp:inl>Cavelti Luzius<tmp:inl md="E" id="d7e60359" xmlns:tmp="urn:com:c-moria:legi4ch:xslt:temp"></tmp:inl>, Wann entstehen Steuerforderungen und wie werden sie zu Masseverbindlichkeiten, ZZZ 2022, 52 segg. (cit. <tmp:inl name="w:smallCaps" md="S" id="d7e60380" xmlns:tmp="urn:com:c-moria:legi4ch:xslt:temp"></tmp:inl>Cavelti<tmp:inl md="E" id="d7e60380" xmlns:tmp="urn:com:c-moria:legi4ch:xslt:temp"></tmp:inl>, ZZZ 2022)</p>
<p class="absatz "><tmp:inl name="w:smallCaps" md="S" id="d7e60413" xmlns:tmp="urn:com:c-moria:legi4ch:xslt:temp"></tmp:inl>Cometta Flavio, <tmp:inl md="E" id="d7e60413" xmlns:tmp="urn:com:c-moria:legi4ch:xslt:temp"></tmp:inl>Art. 191, in: Dallèves Louis/Foëx Bénédict/Jeandin Nicolas (a c. di), Commentaire Romand Poursuite et faillite, Basilea 2005 (cit. CR L<tmp:inl name="w:smallCaps" md="S" id="d7e60434" xmlns:tmp="urn:com:c-moria:legi4ch:xslt:temp"></tmp:inl>P-Cometta)<tmp:inl md="E" id="d7e60434" xmlns:tmp="urn:com:c-moria:legi4ch:xslt:temp"></tmp:inl></p>
<p class="absatz "><inl>Däppen</inl> <inl>Robert K.</inl>, Art. 49 SchlT ZGB, in: Geiser Thomas/Wolf Stephan (a c. di), Basler Kommentar Zivilgesetzbuch II, 7<sup>a</sup> ed., Basilea 2023 (cit. BSK ZGB II-<inl>Däppen</inl>)</p>
<p class="absatz "><tmp:inl name="w:smallCaps" md="S" id="d7e60555" xmlns:tmp="urn:com:c-moria:legi4ch:xslt:temp"></tmp:inl>Dormann Johanna, <tmp:inl md="E" id="d7e60555" xmlns:tmp="urn:com:c-moria:legi4ch:xslt:temp"></tmp:inl>Art. 25, in: Frésard-Fellay Ghislaine / Klett Barbara / Leuzinger Susanne (a c. di), Basler Kommentar Allgemeiner Teil des Sozialversicherungsrechts, Basilea 2020 (cit. BSK ATSG-<tmp:inl name="w:smallCaps" md="S" id="d7e60576" xmlns:tmp="urn:com:c-moria:legi4ch:xslt:temp"></tmp:inl>Dormann)<tmp:inl md="E" id="d7e60576" xmlns:tmp="urn:com:c-moria:legi4ch:xslt:temp"></tmp:inl></p>
<p class="absatz "><inl>Fountoulakis Christiana</inl>, Art. 289, in: Geiser Thomas / Fountoulakis Christiana (a c. di), Basler Kommentar Zivilgesetzbuch I, 7<sup>a</sup> ed., Basilea 2022 (BSK ZGB I‑<inl>Fountoulakis</inl>)</p>
<p class="absatz "><tmp:inl name="w:smallCaps" md="S" id="d7e60682" xmlns:tmp="urn:com:c-moria:legi4ch:xslt:temp"></tmp:inl>Gerhardt Maria<tmp:inl md="E" id="d7e60682" xmlns:tmp="urn:com:c-moria:legi4ch:xslt:temp"></tmp:inl>, Consumer Bankruptcy Regimes and Credit Default in the US and Europe – A comparative study, CEPS Working Document No. 318/July 2009, disponibile sul sito: aei.pitt.edu/11336/1/1887.pdf (cit. <tmp:inl name="w:smallCaps" md="S" id="d7e60703" xmlns:tmp="urn:com:c-moria:legi4ch:xslt:temp"></tmp:inl>Gerhardt<tmp:inl md="E" id="d7e60703" xmlns:tmp="urn:com:c-moria:legi4ch:xslt:temp"></tmp:inl>, CEPS Working Document No. 318/July 2009)</p>
<p class="absatz "><tmp:inl name="w:smallCaps" md="S" id="d7e60736" xmlns:tmp="urn:com:c-moria:legi4ch:xslt:temp"></tmp:inl>Grundlehner Werner<tmp:inl md="E" id="d7e60736" xmlns:tmp="urn:com:c-moria:legi4ch:xslt:temp"></tmp:inl>, «Machen Sie es wie die Swissair», NZZ del 21 settembre 2015</p>
<p class="absatz "><inl>Huber Ueli / Sogo Miguel, </inl>Art. 265, in: Staehelin Daniel, Bauer Thomas, Lorandi Franco (a c. di), Basler Kommentar Bundesgesetz über Schuldbetreibung und Konkurs II, 3<sup>a</sup> ed., Basilea 2021 (cit. <inl>BSK SchKG-Huber/Sogo)</inl></p>
<p class="absatz "><inl>Hunkeler Daniel</inl>, Art. 197, in: Staehelin Daniel, Bauer Thomas, Lorandi Franco (a c. di), Basler Kommentar Bundesgesetz über Schuldbetreibung und Konkurs II, 3<sup>a</sup> ed., Basilea 2021 (cit. BSK SchKG-<inl>Hunkeler</inl>)</p>
<p class="absatz "><tmp:inl name="w:smallCaps" md="S" id="d7e60910" xmlns:tmp="urn:com:c-moria:legi4ch:xslt:temp"></tmp:inl>Jeandin Nicolas<tmp:inl md="E" id="d7e60910" xmlns:tmp="urn:com:c-moria:legi4ch:xslt:temp"></tmp:inl>, Assainissement des particuliers: bilan de santé, in: Foëx Bénédict (a c. di.), La défaillance de paiement, Friburgo 2002, 223 segg. (cit. <tmp:inl name="w:smallCaps" md="S" id="d7e60931" xmlns:tmp="urn:com:c-moria:legi4ch:xslt:temp"></tmp:inl>Jeandin<tmp:inl md="E" id="d7e60931" xmlns:tmp="urn:com:c-moria:legi4ch:xslt:temp"></tmp:inl>, Assainissement des particuliers)</p>
<p class="absatz "><tmp:inl name="w:smallCaps" md="S" id="d7e60964" xmlns:tmp="urn:com:c-moria:legi4ch:xslt:temp"></tmp:inl>Kälin Oliver, <tmp:inl md="E" id="d7e60964" xmlns:tmp="urn:com:c-moria:legi4ch:xslt:temp"></tmp:inl>Der Begriff der Zahlungsunfähigkeit, ZZZ 35/2014, 135 segg. (cit. <tmp:inl name="w:smallCaps" md="S" id="d7e60986" xmlns:tmp="urn:com:c-moria:legi4ch:xslt:temp"></tmp:inl>Kälin<tmp:inl md="E" id="d7e60986" xmlns:tmp="urn:com:c-moria:legi4ch:xslt:temp"></tmp:inl>, ZZZ 35/2014)</p>
<p class="absatz "><inl>Kilborn Jason J</inl><i>.</i>, Behavioral Economics, Overindebtedness &amp; Comparative Consumer Bankruptcy: Searching for Causes and Evaluating Solutions, Emory Bankruptcy Development Journal Vol. 22 (2005), 13 segg., disponibile all’indirizzo: <a href="http://repository.jmls.edu/facpubs/111/" target="_blank">
				repository
				.jmls.edu/facpubs/
				111
				/
			</a> (cit. <inl>Kilborn</inl>, Emory Bankruptcy Development Journal Vol. 22 (2005))</p>
<p class="absatz "><inl>Kilborn, Jason J. / Garrido, Jose / Booth, Charles D. / Niemi, Johanna / Ramsay, Iain D.C.</inl>, World Bank Report on the Treatment of the Insolvency of Natural Persons, Insolvency and Creditor/Debtor Regimes Task Force, Working Group on the Treatment of the Insolvency of Natural Persons, 1 novembre 2013, disponibile all’indirizzo: <a href="http://siteresources.worldbank.org/INTGILD/Resources/WBInsolvencyOfNaturalPersonsReport_01_11_13.pdf" target="_blank">
				siteresources.worldbank.org/INTGILD/Resources/WBInsolvencyOfNatural
				<br>PersonsReport_01_11_13.pdf
			</a> (cit. <inl>Kilborn/Garrido/Booth/Niemi/Ramsay</inl>, World Bank Report on the Treatment of the Insolvency of Natural Persons)</p>
<p class="absatz "><tmp:inl name="w:smallCaps" md="S" id="d7e61223" xmlns:tmp="urn:com:c-moria:legi4ch:xslt:temp"></tmp:inl>Koller Thomas<tmp:inl md="E" id="d7e61223" xmlns:tmp="urn:com:c-moria:legi4ch:xslt:temp"></tmp:inl>, Art. 6 in: Aebi-Müller, Regina E. / Caroni, Pio / Emmenegger, Susan / Hausheer, Heinz / Hofer, Sibylle / Hrubesch-Millauer, Stephanie / Koller, Thomas / Schmid-Tschirren, Christina / Schöbi, Felix / Tschentscher, Axel / Walter, Hans Peter / Wolf, Stephan (a c. di), Berner Kommentar zum schweizerischen Privatrecht, ZGB, vol. I, Berna 2012 (cit. Koller, BK)</p>
<p class="absatz " msg:wcstyle02-2="loose pPr/keepLines" xmlns:msg="urn:com:c-moria:legi4ch:xslt:message"><inl>Korczak Dieter</inl>, <i>Definitionen der Verschuldung und Überschuldung im europäischen Raum, Literaturrecherche im Auftrag des Bundesministeriums für Familie, </i><i>Senioren</i><i>, Frauen und Jugend</i>, 2003, disponibile all’indirizzo: <a href="http://www.schuldenberatung.at/downloads/infodatenbank/statistiken-daten/literaturstudie_verschuldung_korczak.pdf" target="_blank">
				www.schuldenberatung.at/downloads/infodatenbank/statistiken-daten/literaturstudie_verschuldung_kor
				<br>czak.pdf
			</a> (cit. Korczak, <i>Definitionen der Verschuldung und Überschuldung im europäischen Raum</i>)</p>
<p class="absatz "><tmp:inl name="w:smallCaps" md="S" id="d7e61411" xmlns:tmp="urn:com:c-moria:legi4ch:xslt:temp"></tmp:inl>Lorandi Franco<tmp:inl md="E" id="d7e61411" xmlns:tmp="urn:com:c-moria:legi4ch:xslt:temp"></tmp:inl>, Nachlassvertrag im Privatkonkurs, Restschuldbefreiung nach Schweizer Art, AJP 2009, 565 segg. (cit. Lorandi, AJP 2009)</p>
<p class="absatz "><inl>Meier Benedikt</inl>, Restschuldbefreiung, Zurigo 2012 (cit. <inl>Meier B</inl><i>.</i>, Restschuldbefreiung)</p>
<p class="absatz "><tmp:inl name="w:smallCaps" md="S" id="d7e61509" xmlns:tmp="urn:com:c-moria:legi4ch:xslt:temp"></tmp:inl>Meier Isaak / Hamburger Carlo<tmp:inl md="E" id="d7e61509" xmlns:tmp="urn:com:c-moria:legi4ch:xslt:temp"></tmp:inl>, Die Entschuldung von Privathaushalten im schweizerischen Recht, SJZ 2014, 93 segg. (cit. <tmp:inl name="w:smallCaps" md="S" id="d7e61530" xmlns:tmp="urn:com:c-moria:legi4ch:xslt:temp"></tmp:inl>Meier I./Hamburger<tmp:inl md="E" id="d7e61530" xmlns:tmp="urn:com:c-moria:legi4ch:xslt:temp"></tmp:inl>, SJZ 2014)</p>
<p class="absatz "><tmp:inl name="w:smallCaps" md="S" id="d7e61563" xmlns:tmp="urn:com:c-moria:legi4ch:xslt:temp"></tmp:inl>Mercier Sébastien / Kammermann Rémy<tmp:inl md="E" id="d7e61563" xmlns:tmp="urn:com:c-moria:legi4ch:xslt:temp"></tmp:inl>, Privatkonkurs: Neue Bundesgerichtspraxis widerspricht dem Gesetz, plädoyer 5/2016, 38 segg. (cit. <tmp:inl name="w:smallCaps" md="S" id="d7e61584" xmlns:tmp="urn:com:c-moria:legi4ch:xslt:temp"></tmp:inl>Mercier/Kammermann<tmp:inl md="E" id="d7e61584" xmlns:tmp="urn:com:c-moria:legi4ch:xslt:temp"></tmp:inl>, plädoyer 5/16)</p>
<p class="absatz "><inl>Müller Andreas</inl>, Art. 120, in: Widmer Lüchinger Corinne/Oser David (a c. di), Basler Kommentar Obligationenrecht I, 7<sup>a</sup> ed., Basilea 2020<inl> (</inl>cit. BSK OR <inl>I-Müller)</inl></p>
<p class="absatz "><tmp:inl name="w:smallCaps" md="S" id="d7e61705" xmlns:tmp="urn:com:c-moria:legi4ch:xslt:temp"></tmp:inl>Ochsner Michel<tmp:inl md="E" id="d7e61705" xmlns:tmp="urn:com:c-moria:legi4ch:xslt:temp"></tmp:inl>, Art. 93, in: Dallèves Louis / Foëx Bénédict / Jeandin Nicolas (a c. di), Commentaire Romand Poursuite et faillite, Basilea 2005 (cit. CR LP-<tmp:inl name="w:smallCaps" md="S" id="d7e61725" xmlns:tmp="urn:com:c-moria:legi4ch:xslt:temp"></tmp:inl>Ochsner<tmp:inl md="E" id="d7e61725" xmlns:tmp="urn:com:c-moria:legi4ch:xslt:temp"></tmp:inl>)</p>
<p class="absatz "><inl>Rodriguez Rodrigo</inl>, <i>Zuständigkeiten im internationalen Insolvenzrecht</i>, Berna 2016 (cit. <inl>Rodriguez</inl>, <i>Zuständigkeiten im internationalen Insolvenzrecht</i>)</p>
<p class="absatz "><tmp:inl name="w:smallCaps" md="S" id="d7e61855" xmlns:tmp="urn:com:c-moria:legi4ch:xslt:temp"></tmp:inl>Romy Isabelle, <tmp:inl md="E" id="d7e61855" xmlns:tmp="urn:com:c-moria:legi4ch:xslt:temp"></tmp:inl>Art. 197, in: Foëx Bénédict/Jeandin Nicolas (a c. di), Commentaire Romand Poursuite et faillite, Basilea 2005 (cit. CR LP-<tmp:inl name="w:smallCaps" md="S" id="d7e61876" xmlns:tmp="urn:com:c-moria:legi4ch:xslt:temp"></tmp:inl>Romy)<tmp:inl md="E" id="d7e61876" xmlns:tmp="urn:com:c-moria:legi4ch:xslt:temp"></tmp:inl></p>
<p class="absatz "><tmp:inl name="w:smallCaps" md="S" id="d7e61900" xmlns:tmp="urn:com:c-moria:legi4ch:xslt:temp"></tmp:inl>Roncoroni Mario<tmp:inl md="E" id="d7e61900" xmlns:tmp="urn:com:c-moria:legi4ch:xslt:temp"></tmp:inl>, Der Weg in die garantierte Schuldenfreiheit – Ein Plädoyer für die Restschuldbefreiung in der Schweiz, SozialAktuell n. 2 febbraio 2013, 24 segg. (cit. <tmp:inl name="w:smallCaps" md="S" id="d7e61921" xmlns:tmp="urn:com:c-moria:legi4ch:xslt:temp"></tmp:inl>Roncoroni<tmp:inl md="E" id="d7e61921" xmlns:tmp="urn:com:c-moria:legi4ch:xslt:temp"></tmp:inl>, SozialAktuell 2013)</p>
<p class="absatz "><tmp:inl name="w:smallCaps" md="S" id="d7e61953" xmlns:tmp="urn:com:c-moria:legi4ch:xslt:temp"></tmp:inl>Schluckebier Regine / Sprecher Thomas / Kammerer Adrian<tmp:inl md="E" id="d7e61953" xmlns:tmp="urn:com:c-moria:legi4ch:xslt:temp"></tmp:inl>, Mehrwertsteuer und Konkurs, IFF Forum für Steuerrecht 2006, 185 segg. (cit. <tmp:inl name="w:smallCaps" md="S" id="d7e61974" xmlns:tmp="urn:com:c-moria:legi4ch:xslt:temp"></tmp:inl>Schluckebier/Sprecher/Kammerer<tmp:inl md="E" id="d7e61974" xmlns:tmp="urn:com:c-moria:legi4ch:xslt:temp"></tmp:inl>, IFF Forum für Steuerrecht 2006)</p>
<p class="absatz "><tmp:inl name="w:smallCaps" md="S" id="d7e62005" xmlns:tmp="urn:com:c-moria:legi4ch:xslt:temp"></tmp:inl>Staehelin Daniel, <tmp:inl md="E" id="d7e62005" xmlns:tmp="urn:com:c-moria:legi4ch:xslt:temp"></tmp:inl>Die Anerkennung ausländischer Konkurse und Nachlassverträge in der Schweiz (Art. 166 ff. IPRG), Basilea 1989<tmp:inl name="w:smallCaps" md="S" id="d7e62026" xmlns:tmp="urn:com:c-moria:legi4ch:xslt:temp"></tmp:inl> (<tmp:inl md="E" id="d7e62026" xmlns:tmp="urn:com:c-moria:legi4ch:xslt:temp"></tmp:inl>cit<tmp:inl name="w:smallCaps" md="S" id="d7e62047" xmlns:tmp="urn:com:c-moria:legi4ch:xslt:temp"></tmp:inl>. Staehelin, <tmp:inl md="E" id="d7e62047" xmlns:tmp="urn:com:c-moria:legi4ch:xslt:temp"></tmp:inl>Die Anerkennung ausländischer Konkurse und Nachlassverträge in der Schweiz)</p>
<p class="absatz "><tmp:inl name="w:smallCaps" md="S" id="d7e62081" xmlns:tmp="urn:com:c-moria:legi4ch:xslt:temp"></tmp:inl>Staehelin Daniel / Bopp Lukas, <tmp:inl md="E" id="d7e62081" xmlns:tmp="urn:com:c-moria:legi4ch:xslt:temp"></tmp:inl>Insolvenzrechtliche Massnahmen zur Bewältigung der Coronakrise, in: Helbing Lichtenhahn Verlag (a c. di), COVID‑19, Ein Panorama der Rechtsfragen zur Corona-Krise, Basilea 2020, 513 segg. (cit. <tmp:inl name="w:smallCaps" md="S" id="d7e62114" xmlns:tmp="urn:com:c-moria:legi4ch:xslt:temp"></tmp:inl>Staehelin/Bopp, <tmp:inl md="E" id="d7e62114" xmlns:tmp="urn:com:c-moria:legi4ch:xslt:temp"></tmp:inl>Insolvenzrechtliche Massnahmen zur Bewältigung der Coronakrise)</p>
<p class="absatz "><inl>Staehelin Matthias / Stojiljković Mladen</inl>, in: Staehelin Daniel, Bauer Thomas, Lorandi Franco (a c. di), Basler Kommentar Bundesgesetz über Schuldbetreibung und Konkurs II, 3<sup>a</sup> ed., Basilea 2021 (cit. <inl>BSK SchKG- M. Staehelin/Stojiljković)</inl></p>
<p class="absatz "><inl>Stephan Guido, § 302</inl>, in: <inl>Stürner Rolf / Eidenmüller Horst / Schoppmeyer Heinrich</inl> (a c. di), Münchener Kommentar zur Insolvenzordnung: InsO, 4<sup>a</sup> ed., Monaco 2020 (cit. MüKoInsO<inl>/Stephan</inl>)</p>
<p class="absatz "><tmp:inl name="w:smallCaps" md="S" id="d7e62330" xmlns:tmp="urn:com:c-moria:legi4ch:xslt:temp"></tmp:inl>Theus Simoni Fabiana<tmp:inl md="E" id="d7e62330" xmlns:tmp="urn:com:c-moria:legi4ch:xslt:temp"></tmp:inl>, Anerkennung einer deutschen Restschuldbefreiung, in: Jusletter 6 maggio 2019 (cit. <tmp:inl name="w:smallCaps" md="S" id="d7e62372" xmlns:tmp="urn:com:c-moria:legi4ch:xslt:temp"></tmp:inl>Theus Simoni<tmp:inl md="E" id="d7e62372" xmlns:tmp="urn:com:c-moria:legi4ch:xslt:temp"></tmp:inl>, Jusletter 6 mag. 2019)</p>
<p class="absatz "><inl>Umbach-Spahn Brigitte / Kesselbach Stephan / Bossart</inl> <inl>Stefan, </inl>Art. 306, in: Staehelin Daniel, Bauer Thomas, Lorandi Franco (a c. di), Basler Kommentar Bundesgesetz über Schuldbetreibung und Konkurs II, 3<sup>a</sup> ed., Basilea 2021 (cit. B<inl>S</inl>K <inl>SchKG-Umbach-Spahn/Kesselbach Stephan/Bossart)</inl></p>
<p class="absatz "><inl>United Nations Commission on International Trade Law (UNCITRAL)</inl>, Legislative Guide on Insolvency Law, 2004. Disponibile all’indirizzo: <a href="http://www.uncitral.org/pdf/english/texts/insolven/05-80722_Ebook.pdf" target="_blank">
				www.uncitral.org/pdf/english/texts/insolven/05-80722_Ebook.pdf
			</a> </p>
<p class="absatz "><inl>Vischer Markus</inl>, Art. 1 SchlT ZGB, in: Geiser Thomas / Wolf Stephan (a c. di), Basler Kommentar Zivilgesetzbuch II, 7<sup>a</sup> ed., Basilea 2023 (cit. BSK ZGB II‑<inl>Vischer</inl>)</p>
<p class="absatz "><inl>von Thur/Escher</inl>, Allgemeiner Teil des Schweizerischen Obligationenrechts, vol. 2, 3<sup>a</sup> ed., Zurigo 1974 (cit. <inl>von Thur/Escher, OR AT II)</inl></p>
<p class="absatz "><inl>Weber Roger,</inl> Art. 266<i>h</i>, in: Widmer Lüchinger Corinne / Oser David (a c. di), Basler Kommentar Obligationenrecht I, 7<sup>a</sup> ed., Basilea 2020 (cit. BSK OR I-<inl>Weber</inl>)</p>
</div></section>
</div></section></main>
</div></body>
</html>
