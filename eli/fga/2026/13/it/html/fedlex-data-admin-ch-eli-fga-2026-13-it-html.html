<!DOCTYPE html>
<html>
<head>
<meta http-equiv="Content-Type" content="text/html; charset=UTF-8">
<title>input-it</title>
</head>
<body><div id="lawcontent">
<div id="preface">
<!--25.099--><p class="srnummer man-space-after-18">25.099</p>
<h1 class="erlasstitel botschafttitel">Messaggio<br>concernente la modifica della legge federale sull’assicurazione malattie <br>(Assicurazione di persone detenute)</h1>
<p class="botschaftdatum man-space-before-3">del 12 dicembre 2025</p>
<p class="botschaftlinie man-space-before-10"></p>
<p class="salutation man-space-before-3">Onorevoli presidenti e consiglieri,</p>
<p class="absatzvor man-space-before-8">con il presente messaggio vi trasmettiamo, per approvazione, il disegno di modifica della legge federale sull’assicurazione malattie<sup><a href="#fn-d8270e22" id="fnbck-d8270e22">1</a></sup>.</p>
<p class="absatzvor man-space-before-8">Gradite, onorevoli presidenti e consiglieri, l’espressione della nostra alta considerazione.</p>
<p></p>
<div class="table layout-table"><table>
			
			
			<tr>
				
				<td>
					
					<p class="unterschriftenfi1 man-space-before-24">12 dicembre 2025</p>
				</td>
				<td>
					
					<p class="unterschriftenfi1 man-space-before-24">In nome del Consiglio federale svizzero:</p>
					<p class="unterschriftenfi man-space-before-6">La presidente della Confederazione, Karin Keller-Sutter<br>Il cancelliere della Confederazione, Viktor Rossi</p>
				</td>
			</tr>
		</table></div>
<p class="absatz man-space-before-4"></p>
<p class="absatz man-space-before-4"></p>
<p class="titeluebersicht man-space-after-13 man-font-weight-bold">Compendio</p>
<p class="absatzkurs man-font-style-italic man-space-before-4"><b>L’obiettivo della presente revisione consiste da un lato nell’introdurre un obbligo d’assicurazione per persone detenute non domiciliate in Svizzera e dall’altro nel concedere la possibilità ai Cantoni di assicurare i detenuti mediante un contratto quadro.</b></p>
<p class="zwischentitel man-space-before-8 man-font-weight-bold"><i>Situazione iniziale</i></p>
<p class="absatzkurs man-font-style-italic man-space-before-4">Nel contesto dell’approvazione del rapporto «Prospettive della politica svizzera in materia di droghe; rapporto del Consiglio federale in adempimento del postulato 17.4076 Paul Rechsteiner del 12 dicembre 2017», il 28 aprile 2021 il Consiglio federale ha affidato al Dipartimento federale dell’interno, segnatamente all’Ufficio federale della sanità pubblica, il mandato di esaminare l’estensione dell’assicurazione obbligatoria delle cure medico-sanitarie a tutte le persone detenute in modo da garantire la parità di trattamento medico durante il periodo di detenzione, nonché di sottoporre al Consiglio federale la relativa modifica della legislazione sull’assicurazione malattie.</p>
<p class="absatzkurs man-font-style-italic man-space-before-4">Circa 2300 persone non dispongono dell’assicurazione obbligatoria delle cure medico-sanitarie prevista dalla legge federale sull’assicurazione malattie, non avendo domicilio in Svizzera e non essendo pertanto soggette all’obbligo dell’assicurazione malattie. L’assistenza medica a tali persone non è disciplinata in modo unitario a livello cantonale. I detenuti domiciliati in Svizzera rimangono invece assicurati nel quadro dell’assicurazione malattie sociale.</p>
<p class="zwischentitel man-space-before-8 man-font-weight-bold"><i>Contenuto del disegno</i></p>
<p class="absatzkurs man-font-style-italic man-space-before-4">Il disegno prevede l’introduzione di un obbligo d’assicurazione per le persone detenute non domiciliate in Svizzera, che consenta loro di accedere all’assicurazione malattie sociale. In questo modo si garantisce la parità di trattamento medico durante il periodo di detenzione. Saranno i diretti interessati a farsi carico, in larga parte, del premio. I Cantoni potranno all’occorrenza ridurre il premio laddove le persone detenute non siano in grado di sostenere integralmente la spesa e soddisfino le altre condizioni necessarie per avere diritto a una riduzione individuale dei premi. Oggi sono i Cantoni ad assumersi i costi delle cure, che non sono soggetti a limitazioni. In futuro i Cantoni si limiteranno a ridurre i premi degli interessati, laddove necessario. La revisione rende i costi calcolabili e limitati.</p>
<p class="absatzkurs man-font-style-italic man-space-before-4">Si prevede inoltre che i Cantoni abbiano la possibilità di limitare la libera scelta dell’assicuratore, della forma d’assicurazione e dei fornitori di prestazioni per tutti i detenuti, indipendentemente dal loro domicilio. Ai Cantoni viene conferita la facoltà di concordare con gli assicuratori forme particolari di assicurazione accessibili ai detenuti.<br></p>
<p class="titelbotschaftinnen man-space-after-18">Messaggio</p>
<div class="footnotes"><p id="fn-d8270e22"><sup><a href="#fnbck-d8270e22">1</a></sup><sup></sup> <a href="https://fedlex.data.admin.ch/eli/fga/2026/14" target="_blank">FF <b>2026</b> 14</a></p></div>
</div>
<main id="maintext"><section id="lvl_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_1">1 Situazione iniziale</a>
</h1>
<div class="collapseable">
<section id="lvl_1/lvl_1.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.1">1.1 Necessità di agire e obiettivi</a>
</h2>
<div class="collapseable">
<section id="lvl_1/lvl_1.1/lvl_1.1.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.1/lvl_1.1.1">1.1.1 Persone detenute non domiciliate in Svizzera</a>
</h3>
<div class="collapseable">
<p class="absatzvor man-space-before-8">A gennaio 2023 erano circa 6450 le persone detenute nei penitenziari svizzeri<sup><a href="#fn-d8270e97" id="fnbck-d8270e97">2</a></sup>. Di queste, circa 2300<sup><a href="#fn-d8270e108" id="fnbck-d8270e108">3</a></sup> non erano coperte dall’assicurazione obbligatoria delle cure medico-sanitarie (AOMS) secondo la legge federale del 18 marzo 1994<sup><a href="#fn-d8270e119" id="fnbck-d8270e119">4</a></sup> sull’assicurazione malattie (LAMal), poiché, secondo l’articolo 23 capoverso 1 del Codice civile (CC)<sup><a href="#fn-d8270e131" id="fnbck-d8270e131">5</a></sup>, il collocamento in un penitenziario non costituisce domicilio.</p>
<p class="absatz man-space-before-4">In virtù dei diritti umani e fondamentali sanciti nella Costituzione federale (Cost.)<sup><a href="#fn-d8270e145" id="fnbck-d8270e145">6</a></sup> (art. 7, 8, 12, 41 e 118 Cost.) e nei trattati di diritto internazionale (art. 5 della convenzione del 4 novembre 1950<sup><a href="#fn-d8270e157" id="fnbck-d8270e157">7</a></sup> per la salvaguardia dei diritti dell’uomo e delle libertà fondamentali), allo Stato compete un’ampia responsabilità per la salute dei detenuti. Indipendentemente dal loro diritto di dimora, queste persone hanno diritto a un trattamento medico equivalente a quello previsto per le persone in libertà (principio di equivalenza). Per le persone detenute, quindi, l’AOMS assume in linea di principio i costi delle stesse prestazioni di cui agli articoli 25–31 LAMal stabilite per le persone in libertà coperte dall’AOMS. Anche i detenuti privi di AOMS hanno pertanto diritto a prestazioni che in termini di entità e qualità seguono le disposizioni della LAMal, nonché alla loro rimunerazione. </p>
<p class="absatz man-space-before-4">In linea di principio l’esecuzione delle pene e delle misure compete ai Cantoni (art. 123 cpv. 2 Cost.; art. 372 cpv. 1 del Codice penale [CP]<sup><a href="#fn-d8270e171" id="fnbck-d8270e171">8</a></sup>). L’entità, la qualità e il finanziamento dell’assistenza medica nei penitenziari non sono disciplinati in modo chiaro né univoco a livello cantonale e il principio di equivalenza non è osservato ovunque. L’entità e la qualità delle prestazioni mediche sono regolamentate solo in pochi casi e per lo più in modo rudimentale. Questo può determinare un’assistenza inferiore rispetto a quella ricevuta dalle persone assicurate secondo la LAMal. </p>
<p class="absatz man-space-before-4">La Commissione nazionale per la prevenzione della tortura ha redatto due rapporti sull’assistenza sanitaria negli istituti di detenzione<sup><a href="#fn-d8270e185" id="fnbck-d8270e185">9</a></sup>, mentre il Centro svizzero di competenza per i diritti umani ha stilato un parere giuridico sull’assistenza sanitaria di persone detenute prive di assicurazione malattie<sup><a href="#fn-d8270e196" id="fnbck-d8270e196">10</a></sup>. Queste pubblicazioni confermano le suddette affermazioni. Inoltre, con lettera del 7 giugno 2021, la Conferenza delle direttrici e dei direttori dei dipartimenti cantonali di giustizia e polizia (CDDGP) ha chiesto al Dipartimento federale dell’interno (DFI) di creare una base legale per rendere obbligatoria l’assicurazione malattie per le persone detenute non domiciliate in Svizzera. </p>
<p class="absatz man-space-before-4">Il 28 aprile 2021, nel contesto dell’approvazione del rapporto «Prospettive della politica svizzera in materia di droghe; rapporto del Consiglio federale in adempimento del postulato 17.4076 Paul Rechsteiner del 12 dicembre 2017», il Consiglio federale ha affidato al DFI (Ufficio federale della sanità pubblica [UFSP]) il mandato di esaminare l’estensione dell’AOMS a tutte le persone detenute in modo da garantire la parità di trattamento medico durante il periodo di detenzione, nonché di sottoporre al Consiglio federale una modifica corrispondente della LAMal o del diritto di esecuzione. </p>
<div class="footnotes">
<p id="fn-d8270e97"><sup><a href="#fnbck-d8270e97">2</a></sup><sup></sup> Ufficio federale di statistica (UST), Indagine sulla privazione della libertà (FHE), Privazione della libertà, numero di detenuti il giorno di riferimento, consultabile all’indirizzo: <a href="https://www.bfs.admin.ch/bfs/it/home.html" target="_blank">
				www.bfs.admin.ch
			</a> &gt; Statistiche &gt; Criminalità e diritto penale &gt; Esecuzione delle Pene &gt; Sommario &gt; Informazioni supplementari &gt; Tabelle &gt; Privazione della libertà, numero di detenuti il giorno di riferimento.</p>
<p id="fn-d8270e108"><sup><a href="#fnbck-d8270e108">3</a></sup><sup></sup> UST, Statistica dell’esecuzione delle sanzioni 2023, Anzahl Insassen und Insassenrate nach Nationalität, Geschlecht und Aufenthaltsstatus, consultabile all’indirizzo: <a href="https://www.bfs.admin.ch/bfs/it/home.html" target="_blank">
				www.bfs.admin.ch
			</a> &gt; Statistiche &gt; Criminalità e diritto penale &gt; Esecuzione delle pene &gt; Sommario &gt; Informazioni supplementari &gt; Tabelle &gt; Anzahl Insassen und Insassenrate nach Nationalität, Geschlecht und Aufenthaltsstatus.</p>
<p id="fn-d8270e119"><sup><a href="#fnbck-d8270e119">4</a></sup><sup></sup> <a href="https://fedlex.data.admin.ch/vocabulary/legal-taxonomy/10133" target="_blank" data-rs-uri="https://fedlex.data.admin.ch/eli/cc/1995/1328_1328_1328" data-rs="832.10" data-lang="it">RS <b>832.10</b></a></p>
<p id="fn-d8270e131"><sup><a href="#fnbck-d8270e131">5</a></sup><sup></sup> <a href="https://fedlex.data.admin.ch/vocabulary/legal-taxonomy/5703" target="_blank" data-rs-uri="https://fedlex.data.admin.ch/eli/cc/24/233_245_233" data-rs="210" data-lang="it">RS <b>210</b></a></p>
<p id="fn-d8270e145"><sup><a href="#fnbck-d8270e145">6</a></sup><sup></sup> <a href="https://fedlex.data.admin.ch/vocabulary/legal-taxonomy/4715" target="_blank" data-rs-uri="https://fedlex.data.admin.ch/eli/cc/1999/404" data-rs="101" data-lang="it">RS <b>101</b></a></p>
<p id="fn-d8270e157"><sup><a href="#fnbck-d8270e157">7</a></sup><sup></sup> <a href="https://fedlex.data.admin.ch/vocabulary/legal-taxonomy/3" target="_blank" data-rs-uri="https://fedlex.data.admin.ch/eli/cc/1974/2151_2151_2151" data-rs="0.101" data-lang="it">RS <b>0.101</b></a></p>
<p id="fn-d8270e171"><sup><a href="#fnbck-d8270e171">8</a></sup><sup></sup> <a href="https://fedlex.data.admin.ch/vocabulary/legal-taxonomy/6196" target="_blank" data-rs-uri="https://fedlex.data.admin.ch/eli/cc/54/757_781_799" data-rs="311.0" data-lang="it">RS <b>311.0</b></a></p>
<p id="fn-d8270e185"><sup><a href="#fnbck-d8270e185">9</a></sup><sup></sup> «Sintesi del rapporto generale 2018–2019 concernente la valutazione dell’assistenza sanitaria negli istituti di detenzione» e «Sintesi del rapporto generale 2019–2021 concernente la valutazione dell’assistenza sanitaria negli istituti di detenzione», consultabili all’indirizzo: <a href="http://www.nkvf.admin.ch/it" target="_blank">
				www.nkvf.admin.ch
			</a> &gt; Pubblicazioni &gt; Rapporti tematici &gt; Assistenza sanitaria negli istituti di detenzione.</p>
<p id="fn-d8270e196"><sup><a href="#fnbck-d8270e196">10</a></sup><sup></sup> Künzli Jörg/Weber Florian, Gesundheit im Freiheitsentzug. Rechtsgutachten zur Gesundheitsversorgung von inhaftierten Personen ohne Krankenversicherung, Berna, 2018. Consultabile all’indirizzo: https://skmr.ch &gt; Publikationen &amp;<b> </b>Projekte &gt; Studien &amp; Gutachten &gt; 2019 &gt; Gesundheitsversorgung im Freiheitsentzug: Menschenrechtliche Vorgaben. </p>
</div>
</div></section><section id="lvl_1/lvl_1.1/lvl_1.1.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.1/lvl_1.1.2">1.1.2 Persone detenute con domicilio in Svizzera</a>
</h3>
<div class="collapseable">
<p class="absatzvor man-space-before-8">Secondo il diritto vigente, il rapporto assicurativo di una persona domiciliata in Svizzera e assicurata secondo la LAMal continua durante la detenzione. L’ingresso in carcere di per sé non costituisce quindi motivo sufficiente per cambiare assicuratore o passare a un’altra forma particolare d’assicurazione. </p>
<p class="absatz man-space-before-4">Secondo la giurisprudenza del Tribunale federale, in linea di principio le persone detenute non hanno però diritto alla libera scelta del medico<sup><a href="#fn-d8270e216" id="fnbck-d8270e216">11</a></sup>. Di norma devono prima farsi assistere da un medico penitenziario, che funge da gatekeeper. </p>
<p class="absatz man-space-before-4">Tuttavia, i medici penitenziari non sono sempre riconosciuti come medici di famiglia dagli assicuratori-malattie, perché talvolta non possiedono il titolo di medico specialista in medicina di famiglia. Per questo motivo, i detenuti non hanno solitamente la possibilità di optare per forme particolari d’assicurazione più convenienti, anche se erano assicurati in questo modo prima della loro detenzione. Spesso devono passare all’assicurazione ordinaria (franchigia di fr. 300, libera scelta del fornitore di prestazioni). Per potere fruire di un premio inferiore, l’unica possibilità che hanno è quella di scegliere una franchigia più elevata. Spesso pagano quindi un premio corrispondente a quello previsto per la libera scelta del medico. Questo stato di fatto pesa sulla situazione finanziaria della persona detenuta e della collettività.</p>
<div class="footnotes"><p id="fn-d8270e216"><sup><a href="#fnbck-d8270e216">11</a></sup><sup></sup> DTF <b>123</b> I 221 consid. II. 2. b</p></div>
</div></section>
</div></section><section id="lvl_1/lvl_1.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.2">1.2 Alternative esaminate e opzione scelta</a>
</h2>
<div class="collapseable"><p class="absatzvor man-space-before-8">Per poter introdurre l’obbligo d’assicurazione per le persone detenute non domiciliate in Svizzera non occorre necessariamente modificare la LAMal. Il Consiglio federale avrebbe infatti la facoltà di introdurre tale obbligo a livello di ordinanza già secondo il diritto vigente, in virtù dell’articolo 3 capoverso 3 lettera a LAMal. Tuttavia, una base giuridica formale con una menzione esplicita della categoria delle persone detenute è più in linea con la sistematica della LAMal. Inoltre, la proposta modifica della LAMal chiarirebbe le questioni di competenza fra i Cantoni. Un ulteriore obiettivo è quello di limitare per le persone detenute la scelta degli assicuratori e dei fornitori di prestazioni. Ciò richiede una base legale formale. </p></div></section><section id="lvl_1/lvl_1.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.3">1.3 Rapporto con il programma di legislatura e il piano finanziario, nonché con le strategie del Consiglio federale</a>
</h2>
<div class="collapseable">
<p class="absatzvor man-space-before-8">Il disegno non è annunciato né nel messaggio del 24 gennaio 2024<sup><a href="#fn-d8270e239" id="fnbck-d8270e239">12</a></sup> sul programma di legislatura 2023–2027, né nel decreto federale del 6 giugno 2024<sup><a href="#fn-d8270e252" id="fnbck-d8270e252">13</a></sup> sul programma di legislatura 2023–2027.</p>
<p class="absatz man-space-before-4">Il 28 aprile 2021, nel contesto dell’approvazione del rapporto «Prospettive della politica svizzera in materia di droghe; rapporto del Consiglio federale in adempimento del postulato 17.4076 Paul Rechsteiner del 12 dicembre 2017», il Consiglio federale ha affidato al DFI (UFSP) il mandato di estendere l’AOMS a tutte le persone detenute in modo da garantire la parità di trattamento medico durante il periodo di detenzione. </p>
<div class="footnotes">
<p id="fn-d8270e239"><sup><a href="#fnbck-d8270e239">12</a></sup><sup></sup> <a href="https://fedlex.data.admin.ch/eli/fga/2024/525" target="_blank">FF <b>2024</b> 525</a></p>
<p id="fn-d8270e252"><sup><a href="#fnbck-d8270e252">13</a></sup><sup></sup> <a href="https://fedlex.data.admin.ch/eli/fga/2024/1440" target="_blank">FF <b>2024</b> 1440</a></p>
</div>
</div></section>
</div></section><section id="lvl_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_2">2 Procedura preliminare, in particolare procedura di consultazione</a>
</h1>
<div class="collapseable">
<section id="lvl_2/lvl_2.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.1">2.1 Procedura preliminare</a>
</h2>
<div class="collapseable">
<p class="absatzvor man-space-before-8">Nel gennaio del 2022, la Commissione nazionale per la prevenzione della tortura ha pubblicato il suo rapporto generale concernente la valutazione dell’assistenza sanitaria negli istituti di detenzione svizzeri (2019–2021)<sup><a href="#fn-d8270e275" id="fnbck-d8270e275">14</a></sup>, in cui raccomanda un’assicurazione secondo la LAMal per tutti i detenuti (raccomandazione 125). Nel suo parere del novembre 2021<sup><a href="#fn-d8270e286" id="fnbck-d8270e286">15</a></sup>, l’UFSP rimandava alla decisione del Consiglio federale del 28 aprile 2021 e comunicava l’intenzione di confrontarsi con rappresentanti delle autorità e delle organizzazioni di categoria pertinenti. </p>
<p class="absatz man-space-before-4">Questo scambio ha avuto luogo all’inizio del 2023 nel quadro di una pre-consultazione della Conferenza delle direttrici e dei direttori cantonali della sanità (CDS) e della CDDGP nonché delle due federazioni di assicuratori curafutura e santésuisse. Inoltre l’UFSP si è confrontato più volte sul presente tema con rappresentanti della CDDGP e della CDS. </p>
<div class="footnotes">
<p id="fn-d8270e275"><sup><a href="#fnbck-d8270e275">14</a></sup><sup></sup> La sintesi del rapporto è consultabile all’indirizzo: <a href="http://www.nkvf.admin.ch/it" target="_blank">
				www.nkvf.admin.ch
			</a> &gt; Pubblicazioni &gt; Rapporti tematici &gt; Assistenza sanitaria negli istituti di detenzione &gt; Rapporto generale 2019–2021 &gt; Sintesi del rapporto generale 2019–2021 concernente la valutazione dell’assistenza sanitaria negli istituti di detenzione.</p>
<p id="fn-d8270e286"><sup><a href="#fnbck-d8270e286">15</a></sup><sup></sup> Il parere è consultabile all’indirizzo: <a href="http://www.nkvf.admin.ch/it" target="_blank">
				www.nkvf.admin.ch
			</a> &gt; Pubblicazioni &gt; Rapporti tematici &gt; Assistenza sanitaria negli istituti di detenzione &gt; Rapporto generale 2019–2021 &gt; Rapporto generale 2019–2021 concernente la valutazione dell’assistenza sanitaria negli istituti di detenzione svizzeri: pareri.</p>
</div>
</div></section><section id="lvl_2/lvl_2.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.2">2.2 Avamprogetto posto in consultazione</a>
</h2>
<div class="collapseable">
<p class="absatzvor man-space-before-8">Secondo il Consiglio federale è necessario e opportuno estendere l’AOMS a tutte le persone detenute al fine di garantire la parità di trattamento medico durante il periodo di detenzione.</p>
<p class="absatz man-space-before-4">In virtù dell’articolo 117 Cost., la Confederazione ha la facoltà di disciplinare a livello di legge l’assicurazione malattie delle persone detenute. </p>
<p class="absatz man-space-before-4">Il 22 novembre 2023, il Consiglio federale ha posto in consultazione l’avamprogetto di modifica della LAMal concernente l’assicurazione di persone detenute. La procedura di consultazione si è conclusa il 7 marzo 2024. </p>
</div></section><section id="lvl_2/lvl_2.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.3">2.3 Risultati della procedura di consultazione</a>
</h2>
<div class="collapseable">
<p class="absatzvor man-space-before-8">Si sono espressi sull’avamprogetto la CDDGP, la CDS, la Conferenza svizzera delle istituzioni dell’azione sociale (CSIAS), 25 Cantoni, cinque partiti politici, due associazioni del mondo economico e altre organizzazioni. Complessivamente sono pervenuti 48 pareri. Il Cantone di Svitto e un’associazione hanno rinunciato espressamente a fornire un parere<sup><a href="#fn-d8270e313" id="fnbck-d8270e313">16</a></sup>.</p>
<p class="absatz man-space-before-4">Il Centro, il PLR, l’Istituzione comune LAMal, la CSIAS e altre quattro organizzazioni sostengono l’avamprogetto senza riserve. 18 Cantoni (AR, BE, BL, BS, GE, GL, GR, JU, NE, NW, OW, SG, SH, SO, TI, UR, VD, VS), i Verdi, il Partito socialista, la CDDGP, la CDS, un’associazione e altre quattro organizzazioni sostengono l’avamprogetto con riserve.</p>
<p class="absatz man-space-before-4">Sette Cantoni (AG, AI, FR, LU, TG, ZG, ZH), l’Unione Democratica di Centro, le federazioni di assicuratori curafutura e santésuisse nonché l’assicuratore Groupe Mutuel respingono l’avamprogetto. </p>
<p class="absatz man-space-before-4">Sia per quanto riguarda la limitazione della scelta dell’assicuratore e del fornitore di prestazioni sia per quanto concerne il rispetto e la verifica dell’obbligo d’assicurazione, la maggioranza dei partecipanti alla consultazione si esprime a favore dell’attribuzione della competenza al Cantone che dispone la detenzione, mentre nell’avamprogetto tale competenza è del Cantone in cui ha sede il penitenziario. Il presente disegno di modifica della LAMal (D-LAMal) tiene conto di questa richiesta.</p>
<div class="footnotes"><p id="fn-d8270e313"><sup><a href="#fnbck-d8270e313">16</a></sup><sup></sup> La documentazione relativa alla consultazione e il rapporto sui risultati della consultazione sono consultabili all’indirizzo: <a href="http://www.fedlex.admin.ch/it" target="_blank">
				www.fedlex.admin.ch
			</a> &gt; Procedure di consultazione &gt; Procedure di consultazione concluse &gt; 2023 &gt; DFI &gt; 2023/74.</p></div>
</div></section>
</div></section><section id="lvl_3"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_3">3 Diritto comparato, in particolare rapporto con il diritto europeo</a>
</h1>
<div class="collapseable">
<p class="absatzvor man-space-before-8">Chi possiede una copertura assicurativa legale contro le malattie in determinati Stati UE/AELS (p. es. in Austria o in Germania) può perderla con l’ingresso in carcere in Svizzera. Gli Stati interessati fondano questa procedura sul proprio diritto nazionale o sull’interpretazione del diritto di coordinamento dell’UE in materia di assicurazioni sociali. </p>
<p class="absatz man-space-before-4">In Austria i detenuti sono coperti da un sistema assistenziale statale. L’Austria considera il trattamento medico dei detenuti un obbligo dello Stato a prestare assistenza sociale e medica secondo l’articolo 3 paragrafo 5 del regolamento (CE) n. 883/2004<sup><a href="#fn-d8270e337" id="fnbck-d8270e337">17</a></sup>. Pertanto questi casi non rientrano nel campo di applicazione dei regolamenti relativi al coordinamento (CE) n. 883/2004 e n. 987/2009<sup><a href="#fn-d8270e347" id="fnbck-d8270e347">18</a></sup>. I costi per le cure mediche delle persone detenute in Austria sono a carico del Ministero dell’interno e i detenuti non sono più coperti dall’assicurazione malattie obbligatoria legale. </p>
<p class="absatz man-space-before-4">In Germania, i detenuti hanno diritto all’assistenza sanitaria secondo le leggi penali dei singoli Länder dall’incarcerazione In sostanza le prestazioni sono garantite gratuitamente nella stessa misura prevista per le persone coperte dall’assicurazione malattie legale. I detenuti sono quindi assicurati contro le malattie per la durata della detenzione. Il fondamento è il paragrafo 16 comma 1 periodo 1 numero 4 del libro quinto del codice di sicurezza sociale tedesco (Sozialgesetzbuch) (assicurazione malattie legale), secondo cui il diritto delle persone assicurate alle prestazioni è sospeso se queste si trovano in stato di detenzione preventiva, se sono in arresto provvisorio ai sensi del paragrafo 126<i>a</i> del codice di procedura penale (Strafprozessordnung) o se nei loro confronti viene eseguita una pena detentiva o una misura di sicurezza privativa della libertà, nella misura in cui gli assicurati, in quanto detenuti, hanno diritto all’assistenza sanitaria ai sensi della legge tedesca sull’esecuzione delle pene (Strafvollzugsgesetz) o ricevono altre forme di assistenza sanitaria.</p>
<div class="footnotes">
<p id="fn-d8270e337"><sup><a href="#fnbck-d8270e337">17</a></sup><sup></sup><sup> </sup>Regolamento (CE) n. 883/2004 del Parlamento europeo e del Consiglio, del 29 aprile 2004, relativo al coordinamento dei sistemi di sicurezza sociale, GU L 166 del 30.4.2004, pag. 1.</p>
<p id="fn-d8270e347"><sup><a href="#fnbck-d8270e347">18</a></sup><sup></sup> Regolamento (CE) n. 987/2009 del Parlamento europeo e del Consiglio, del 16 settembre 2009, che stabilisce le modalità di applicazione del regolamento (CE) n. 883/2004 relativo al coordinamento dei sistemi di sicurezza sociale, GU L 284 del 30.10.2009, pag. 1.</p>
</div>
</div></section><section id="lvl_4"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_4">4 Punti essenziali del progetto</a>
</h1>
<div class="collapseable">
<section id="lvl_4/lvl_4.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.1">4.1 La normativa proposta </a>
</h2>
<div class="collapseable">
<section id="lvl_4/lvl_4.1/lvl_4.1.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.1">4.1.1 Adeguamenti a livello di legge </a>
</h3>
<div class="collapseable">
<p class="absatzvor man-space-before-8">Per poter statuire una soluzione assicurativa adatta alla situazione delle persone detenute non domiciliate in Svizzera, è necessario un adeguamento a livello di legge. Dal momento che la libera scelta dell’assicuratore così come del fornitore di prestazioni e della forma d’assicurazione sono diritti sanciti a livello di legge, la limitazione di tali diritti necessita a sua volta di una modifica a livello di legge. Anche la regolamentazione delle competenze cantonali in materia di riduzione individuale dei premi, finanziamento residuo in caso di necessità di cure e rimunerazione della quotaparte cantonale per le prestazioni ospedaliere impone una revisione della legge. Le relative disposizioni esecutive saranno emanate nell’ordinanza del 27 giugno 1995<sup><a href="#fn-d8270e371" id="fnbck-d8270e371">19</a></sup> sull’assicurazione malattie (OAMal).</p>
<div class="footnotes"><p id="fn-d8270e371"><sup><a href="#fnbck-d8270e371">19</a></sup><sup></sup> <a href="https://fedlex.data.admin.ch/vocabulary/legal-taxonomy/10135" target="_blank" data-rs-uri="https://fedlex.data.admin.ch/eli/cc/1995/3867_3867_3867" data-rs="832.102" data-lang="it">RS <b>832.102</b></a></p></div>
</div></section><section id="lvl_4/lvl_4.1/lvl_4.1.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.2">4.1.2 Estensione dell’obbligo d’assicurazione a persone detenute non domiciliate in Svizzera</a>
</h3>
<div class="collapseable">
<p class="absatzvor man-space-before-8">L’articolo 3 capoverso 1 LAMal prevede che «ogni persona domiciliata in Svizzera deve assicurarsi o farsi assicurare dal proprio rappresentante legale per le cure medico-sanitarie entro tre mesi dall’acquisizione del domicilio o dalla nascita in Svizzera». Ai sensi dell’articolo 23 capoverso 1 CC la dimora in uno stabilimento penitenziario non costituisce di per sé domicilio in Svizzera. Nello status quo giuridico, al momento manca pertanto una base legale che assoggetti all’AOMS i detenuti non domiciliati in Svizzera. Il presente disegno persegue l’obiettivo di assoggettare queste persone all’obbligo d’assicurazione in Svizzera. L’introduzione di un obbligo d’assicurazione per persone detenute non domiciliate in Svizzera consente alle autorità cantonali di esecuzione penale di garantire in modo uniforme l’assistenza medica di base a tutti i detenuti.</p>
<p class="absatz man-space-before-4">Nella definizione della categoria di persone interessate a livello di ordinanza si baderà a includere nell’obbligo d’assicurazione possibilmente tutte le persone detenute non domiciliate in Svizzera. Faranno eccezione coloro che durante il periodo di detenzione restano coperti dall’assicurazione malattie legale in uno Stato UE/AELS. Tale eccezione si applica ai detenuti che possiedono una tessera europea di assicurazione malattie (TEAM) in corso di validità del proprio assicuratore estero, i quali, durante la permanenza in Svizzera, hanno diritto agli stessi trattamenti medici cui avrebbero diritto se fossero assicurati in Svizzera. I costi sono assunti dall’istituzione estera competente attraverso l’assistenza reciproca internazionale. La presente revisione non riguarda pertanto le persone detenute assicurate in uno Stato UE/AELS con una TEAM in corso di validità.</p>
<p class="absatz man-space-before-4">Il Consiglio federale disciplinerà a livello di ordinanza chi è considerato come detenuto ai sensi della LAMal. Oltre a coloro che si trovano in stato di privazione della libertà nel quadro della procedura ordinaria di esecuzione delle pene e delle misure, saranno annoverati anche coloro che si trovano per una determinata durata in detenzione preventiva e di sicurezza nonché in detenzione amministrativa. Saranno invece escluse le persone in semiprigionia e le persone la cui pena detentiva è eseguita sotto forma di sorveglianza elettronica, che nella maggior parte dei casi sono domiciliate in Svizzera. Anche le persone in arresto provvisorio non saranno assoggettate all’obbligo d’assicurazione, poiché un arresto provvisorio non può durare più di 24 ore (art. 219 cpv. 4 del Codice di procedura penale<sup><a href="#fn-d8270e392" id="fnbck-d8270e392">20</a></sup>).</p>
<div class="footnotes"><p id="fn-d8270e392"><sup><a href="#fnbck-d8270e392">20</a></sup><sup></sup> <a href="https://fedlex.data.admin.ch/vocabulary/legal-taxonomy/6214" target="_blank" data-rs-uri="https://fedlex.data.admin.ch/eli/cc/2010/267" data-rs="312.0" data-lang="it">RS <b>312.0</b></a></p></div>
</div></section><section id="lvl_4/lvl_4.1/lvl_4.1.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.3">4.1.3 Inizio e fine dell’assicurazione e competenza cantonale </a>
</h3>
<div class="collapseable">
<p class="absatzvor man-space-before-8">Secondo le cifre dell’UST relative al 2024, il 62 per cento delle persone detenute in Svizzera è stato condannato a meno di sei mesi di privazione della libertà senza condizionale. Tra il 2019 e il 2023, la durata mediana delle pene detentive senza condizionale è stata di 90 giorni<sup><a href="#fn-d8270e409" id="fnbck-d8270e409">21</a></sup>. </p>
<p class="absatz man-space-before-4">Appare quindi attuabile e anche indicato prevedere per le persone detenute non domiciliate in Svizzera un disciplinamento, a livello di ordinanza, analogo all’articolo 3 capoverso 1 LAMal. L’assicurazione andrà pertanto stipulata entro tre mesi, con effetto retroattivo dal giorno dell’inizio della detenzione in Svizzera. </p>
<p class="absatz man-space-before-4">A livello di ordinanza deve essere disciplinato che l’obbligo d’assicurazione secondo l’articolo 3 capoverso 3 lettera c D-LAMal decorre dal primo giorno di privazione della libertà e termina il giorno del rilascio. Il Cantone che dispone la detenzione deve provvedere affinché ogni persona detenuta senza domicilio in Svizzera sia assicurata presso un assicuratore entro tre mesi, con effetto retroattivo dal primo giorno di detenzione.</p>
<p class="absatz man-space-before-4">I costi delle cure dovuti unicamente all’esecuzione della pena, come per esempio i costi delle visite d’entrata, non sono coperti dall’AOMS. Se nell’ambito di visite dovute all’esecuzione vengono formulate diagnosi che richiedono un trattamento in un secondo momento, i costi sono invece assunti dall’AOMS.</p>
<p class="absatz man-space-before-4">La verifica del rispetto dell’obbligo d’assicurazione è compito del Cantone collocante, ossia del Cantone competente per l’esecuzione della pena detentiva o della misura stazionaria. Nei casi che sottostanno alla giurisdizione federale, l’esecuzione non è di competenza dei Cantoni. Possono, per esempio, infliggere una pena detentiva il Tribunale penale federale o il Ministero pubblico della Confederazione. In questi casi, la verifica e la garanzia dell’osservanza dell’obbligo d’assicurazione competono al Cantone nel quale la persona è detenuta. </p>
<div class="footnotes"><p id="fn-d8270e409"><sup><a href="#fnbck-d8270e409">21</a></sup><sup></sup> UST, Adulti: condanne per un delitto o un crimine secondo il tipo e la durata della pena principale, Svizzera e Cantoni [dal 2007], consultabile all’indirizzo: <a href="https://www.bfs.admin.ch/bfs/it/home.html" target="_blank">
				www.bfs.admin.ch
			</a> &gt; Statistiche &gt; Criminalità e diritto penale &gt; Giustizia penale &gt; Sanzioni d’adulti &gt; Informazioni supplementari &gt; Tabelle &gt; Adulti: condanne per un delitto o un crimine secondo il tipo e la durata della pena principale, Svizzera e Cantoni [dal 2007].</p></div>
</div></section><section id="lvl_4/lvl_4.1/lvl_4.1.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.4">4.1.4 Limitazione della libera scelta dell’assicuratore, del fornitore di prestazioni e della forma d’assicurazione</a>
</h3>
<div class="collapseable">
<p class="absatzvor man-space-before-8">I Cantoni devono poter limitare la scelta dell’assicuratore per tutte le persone detenute. L’intento è quello di offrire ai Cantoni, anche nell’ambito di una cooperazione intercantonale, la possibilità di stipulare contratti quadro per questa categoria di persone con determinati assicuratori o di ricorrere a contratti già esistenti. La stipula di un tale contratto avrà carattere facoltativo sia per i Cantoni sia per gli assicuratori.</p>
<p class="absatz man-space-before-4">Inoltre, i Cantoni potranno limitare per le persone detenute anche la scelta dei fornitori di prestazioni e della forma d’assicurazione. La libera scelta del medico per le persone detenute si rivela essere poco opportuna, dal momento che in molti stabilimenti penitenziari l’assistenza medica dei detenuti è prestata dal medico penitenziario. Anche il Tribunale federale ritiene nella sua giurisprudenza che in linea di principio le persone detenute non abbiano diritto alla libera scelta del medico<sup><a href="#fn-d8270e435" id="fnbck-d8270e435">22</a></sup>. Tale giurisprudenza è valida per tutti i detenuti, a prescindere dal fatto che siano assoggettati all’obbligo d’assicurazione malattie e dalla base legale di tale obbligo. La legittimità della limitazione della libera scelta prevista dal presente disegno deve poter essere verificata in sede giudiziaria e deve essere solida in particolare dal punto di vista del principio di proporzionalità. Il disegno autorizza il Consiglio federale a disciplinare i dettagli relativi alla limitazione della scelta dei fornitori di prestazioni a livello di ordinanza, se fosse necessario in futuro.</p>
<p class="absatz man-space-before-4">Questo disciplinamento contribuisce a risolvere incertezze giuridiche tra assicuratori-malattie e autorità di esecuzione penale. La limitazione prevista della libera scelta dell’assicuratore e dei fornitori di prestazioni è formulata come disposizione potestativa, che non costituisce pertanto un divieto generale alla libera scelta del medico, ma offre ai Cantoni un fondamento giuridico per limitare tale diritto. </p>
<p class="absatz man-space-before-4">La competenza delle limitazioni e della stipula di un contratto quadro spetta al Cantone che dispone la collocazione ed è quindi irrilevante se la persona detenuta è collocata o trasferita in un penitenziario al di fuori di tale Cantone.</p>
<div class="footnotes"><p id="fn-d8270e435"><sup><a href="#fnbck-d8270e435">22</a></sup><sup></sup> DTF <b>123</b> I 221 consid. II. 2. b</p></div>
</div></section><section id="lvl_4/lvl_4.1/lvl_4.1.5"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.5">4.1.5 Assunzione della quotaparte cantonale in caso di ricovero ospedaliero</a>
</h3>
<div class="collapseable"><p class="absatzvor man-space-before-8">Il Cantone che dispone la detenzione deve farsi carico della quotaparte cantonale in caso di ricovero ospedaliero stazionario di una persona detenuta non domiciliata in Svizzera. Questa norma ha lo scopo di ripartire i costi sui Cantoni che dispongono le detenzioni e deroga al principio stabilito dall’articolo 49<i>a</i> capoverso 2 lettera a LAMal secondo cui i Cantoni assumono la quotaparte cantonale per gli assicurati domiciliati nel loro territorio. </p></div></section><section id="lvl_4/lvl_4.1/lvl_4.1.6"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.6">4.1.6 Assunzione del finanziamento residuo in caso di necessità di cure </a>
</h3>
<div class="collapseable"><p class="absatzvor man-space-before-8">Il finanziamento residuo in caso di necessità di cure secondo l’articolo 25<i>a</i> capoverso 5 LAMal deve essere assunto dal Cantone che dispone la detenzione. Questa norma ha lo scopo di ripartire i costi sui Cantoni competenti per le detenzioni. </p></div></section><section id="lvl_4/lvl_4.1/lvl_4.1.7"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_4/lvl_4.1/lvl_4.1.7">4.1.7 Premi</a>
</h3>
<div class="collapseable">
<p class="absatzvor man-space-before-8">In linea di principio il premio deve essere sostenuto dalla persona assicurata. Questo è possibile se l’interessato dispone di un patrimonio proprio o di un reddito. I premi e le partecipazioni ai costi dell’assicurazione malattie sono considerati spese personali della persona detenuta e come tali sono generalmente finanziati, per quanto ragionevole, dal diretto interessato (p. es. attraverso una parte della retribuzione o del patrimonio privato). </p>
<p class="absatz man-space-before-4">Se non è in grado di pagare i premi con mezzi finanziari propri, la persona detenuta può presentare domanda di riduzione dei premi al Cantone competente, sempreché soddisfi le condizioni necessarie. La legislazione cantonale applicabile determina la possibilità da parte del Cantone competente di ridurre i premi delle persone detenute non domiciliate in Svizzera e l’eventuale percentuale di riduzione. </p>
</div></section>
</div></section><section id="lvl_4/lvl_4.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.2">4.2 Attuazione</a>
</h2>
<div class="collapseable">
<p class="absatzvor man-space-before-8">Spetterà agli assicuratori-malattie e ai Cantoni eseguire il nuovo disciplinamento. </p>
<p class="absatz man-space-before-4">In futuro gli assicuratori-malattie saranno tenuti ad ammettere nell’AOMS le persone non domiciliate in Svizzera e ivi detenute. Come spiegato al numero 4.1.2, sarà definito a livello di ordinanza quali persone sono considerate detenute ai sensi della LAMal e sono quindi soggette all’obbligo di cui all’articolo 3 capoverso 3 lettera c D‑LAMal. In merito sarà applicato un disciplinamento uniforme a livello federale. </p>
<p class="absatz man-space-before-4">La modifica permette ai Cantoni di stipulare, anche mediante una cooperazione intercantonale, un contratto quadro con uno o alcuni assicuratori-malattie cui possono essere affiliate le persone detenute domiciliate e/o quelle non domiciliate in Svizzera. È probabile che qualche Cantone usufruirà di questa possibilità. Come già menzionato, in alcuni Cantoni dovrebbe essere possibile per le persone domiciliate in Svizzera mantenere, in determinati casi, la forma d’assicurazione esistente. Pertanto, ai Cantoni deve essere concesso un margine di manovra il più possibile ampio, stabilendo a livello federale soltanto i principi.</p>
</div></section><section id="lvl_4/lvl_4.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.3">4.3 Coordinamento con altre modifiche della LAMal</a>
</h2>
<div class="collapseable">
<p class="absatzvor man-space-before-8">Il presente disegno segue la falsariga del diritto in vigore al momento della sua adozione. La modifica del 22 dicembre 2023<sup><a href="#fn-d8270e487" id="fnbck-d8270e487">23</a></sup> della LAMal (Finanziamento uniforme delle prestazioni [EFAS]), già adottata ma non ancora entrata in vigore, include disposizioni che si sovrappongono al presente disegno (art. 25<i>a</i> cpv. 5 terzo periodo D‑LAMal, art. 49<i>a</i> cpv. 2 lett. c e 2<sup>ter</sup> D-LAMal). </p>
<p class="absatz man-space-before-4">L’Assemblea federale ha deciso un’entrata in vigore scaglionata per l’EFAS. Le disposizioni rilevanti per il presente disegno entreranno in vigore il 1° gennaio 2028 (art. 49<i>a</i> cpv. 2 lett. c e 2<sup>ter</sup> D-LAMal) e il 1° gennaio 2032 (art. 25<i>a</i> cpv. 5 terzo periodo D-LAMal). </p>
<article id="art_25_a"><a name="a25a"></a><h6 class="heading" role="heading">
<span class="display-icon"></span><span class="external-link-icon"></span><a href="#art_25_a">Art. 25a  cpv 5, terzo periodo</a>
</h6>
<div class="collapseable"><p class="absatz man-space-before-4">Se il presente disegno entra in vigore dopo il 1° gennaio 2032, la modifica dell’articolo 25<i>a</i> potrà essere stralciata dal presente disegno. Con l’entrata in vigore dell’EFAS, la disposizione sarà infatti abrogata.</p></div></article><article id="art_49"><a name="a49"></a><h6 class="heading" role="heading">
<span class="display-icon"></span><span class="external-link-icon"></span><a href="#art_49">Art. 49  cpv 2 lett. c e 2<sup>ter</sup></a>
</h6>
<div class="collapseable">
<p class="absatz man-space-before-4">Se il presente disegno entra in vigore prima del 1° gennaio 2028, l’articolo 49<i>a</i> LAMal sarà sostituito il 1° gennaio 2028 con una disposizione di diverso tenore. Le normative previste all’articolo 49<i>a</i> capoversi 2 lettera c e 2<sup>ter</sup> del presente disegno dovranno essere spostate altrove. Potrebbero per esempio essere collocate nell’articolo 60 capoverso 2 lettera b LAMal secondo l’EFAS in un nuovo numero 3 (p. es. «3. persone detenute non domiciliate in Svizzera la cui detenzione è stata disposta dal Cantone» o «3. assicurati di cui all’articolo 3 capoverso 3 lettera c la cui detenzione è stata disposta dal Cantone»).</p>
<p class="absatz man-space-before-4">Anche se il presente disegno entra in vigore dopo il 1° gennaio 2028, le normative previste all’articolo 49<i>a</i> capoversi 2 lettera c e 2<sup>ter</sup> del presente disegno dovranno essere spostate altrove. Anche in questo caso potrebbero essere collocate nell’articolo 60 capoverso 2 lettera b LAMal secondo l’EFAS in un nuovo numero 3 (v. sopra).</p>
</div></article><div class="footnotes"><p id="fn-d8270e487"><sup><a href="#fnbck-d8270e487">23</a></sup><sup></sup> <a href="https://fedlex.data.admin.ch/eli/fga/2024/31" target="_blank">FF <b>2024</b> 31</a></p></div>
</div></section>
</div></section><section id="lvl_5"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_5">5 Commento ai singoli articoli</a>
</h1>
<div class="collapseable">
<article id="art_3"><a name="a3"></a><h6 class="heading" role="heading">
<span class="display-icon"></span><span class="external-link-icon"></span><a href="#art_3">Art. 3  cpv. 3 lett. c</a>
</h6>
<div class="collapseable">
<p class="absatz man-space-before-4">L’articolo 3 capoverso 3 LAMal è integrato con una nuova lettera c. Quest’ultima costituisce la base legale per assoggettare le persone detenute non domiciliate in Svizzera all’obbligo d’assicurazione. Il Consiglio federale è autorizzato a estendere l’obbligo d’assicurazione a questo gruppo di persone. Il Consiglio federale si avvarrà di tale competenza a livello di ordinanza. </p>
<p class="absatz man-space-before-4">In conformità all’articolo 96 LAMal, il Consiglio federale definirà la cerchia di persone interessate. Questa deve includere possibilmente tutte le persone detenute non domiciliate in Svizzera, tenendo conto delle diverse forme di detenzione. In Svizzera ci sono persone che si trovano nel quadro dell’esecuzione di una pena o di una misura privativa della libertà; entrambe le forme di privazione della libertà sono considerate detenzione ai sensi della presente disposizione. L’obbligo d’assicurazione vale anche per coloro che si trovano in detenzione preventiva o di sicurezza. Al contrario, chi si trova nelle fasi esecutive del lavoro e alloggio esterni (art. 77<i>a</i> CP), del lavoro di pubblica utilità (art. 79<i>a</i> CP), della sorveglianza elettronica (art. 79<i>b</i> CP) o in regime di semiprigionia (art. 77<i>b</i> CP) o è liberato condizionalmente non è soggetto alla presente disposizione. A causa del rischio di fuga all’estero, si può supporre che queste tipologie di detenzione e forme d’esecuzione generalmente non vengano disposte per persone non domiciliate in Svizzera.</p>
<p class="absatz man-space-before-4">Per tener conto del fatto che la maggior parte dei detenuti è rilasciata dopo meno di 90 giorni, si propone di concedere, a livello di ordinanza, alla persona non domiciliata un termine di tre mesi entro il quale deve assicurarsi, creando così un’analogia con l’articolo 3 capoverso 1 LAMal. L’obbligo d’assicurazione delle persone di cui all’articolo 3 capoverso 3 lettera c D-LAMal decorre dal primo giorno di detenzione e termina il giorno del rilascio. L’assicurazione non deve essere stipulata già il primo giorno di detenzione, ma al massimo entro tre mesi con effetto retroattivo dal giorno dell’inizio della detenzione. </p>
<p class="absatz man-space-before-4">Spetta al Cantone che dispone la detenzione garantire l’osservanza dell’obbligo di assicurarsi entro un termine di tre mesi per la persona detenuta non domiciliata in Svizzera al momento della detenzione (cfr. art. 6 cpv. 3 D-LAMal).</p>
<p class="absatz man-space-before-4">Non sono coperti dall’AOMS i costi dovuti unicamente alla situazione di detenzione e quindi all’esecuzione della pena, come per esempio le visite d’entrata. Tali costi devono essere assunti dal Cantone competente per l’esecuzione. </p>
<p class="absatz man-space-before-4">Non sono interessati dalla disposizione le persone detenute che in virtù del diritto europeo sul coordinamento sono assicurate contro le malattie in uno Stato UE/AELS e hanno diritto all’assistenza reciproca, a condizione che possiedano una TEAM in corso di validità.</p>
</div></article><article id="art_4_b"><a name="a4b"></a><h6 class="heading" role="heading">
<span class="display-icon"></span><span class="external-link-icon"></span><a href="#art_4_b">Art. 4b</a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">La presente disposizione consente al Cantone competente per la collocazione di limitare la scelta dell’assicuratore per tutti i detenuti per la durata della detenzione. </p>
<p class="absatz man-space-before-4">Se un Cantone decide di limitare la scelta dell’assicuratore o della forma d’assicurazione per la durata della detenzione, tale limitazione si applica all’insieme delle persone detenute.</p>
<p class="absatz man-space-before-4">La presente disposizione, in combinato disposto con l’articolo 7 capoverso 3<sup>bis</sup> D‑LAMal, prevede che, al momento del rilascio, le persone detenute possano scegliere liberamente l’assicuratore e la forma d’assicurazione, fatto salvo l’articolo 64<i>a</i> capoverso 6 LAMal.</p>
<p class="absatz man-space-before-4">La regolamentazione si ispira nel principio a quella esistente per i richiedenti l’asilo e le persone bisognose di protezione secondo l’articolo 82<i>a</i> della legge del 26 giugno 1998<sup><a href="#fn-d8270e612" id="fnbck-d8270e612">24</a></sup> sull’asilo (LAsi). L’articolo 4<i>b</i> D-LAMal prevale sull’articolo 100 capoverso 1 OAMal. Il catalogo delle prestazioni della LAMal non può essere ridotto dalla scelta limitata della forma d’assicurazione.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz man-space-before-4">La limitazione della scelta dell’assicuratore e del fornitore di prestazioni compete al Cantone che dispone la detenzione. Nei casi che sottostanno alla giurisdizione federale, tuttavia, la privazione della libertà non è di competenza dei Cantoni. Possono, per esempio, infliggere una pena detentiva il Tribunale penale federale o il Ministero pubblico della Confederazione (nel caso della procedura del decreto d’accusa). Per evitare una lacuna nel disciplinamento per le persone la cui detenzione sottostà alla giurisdizione federale, in questi casi è competente il Cantone in cui la persona è detenuta. Il Cantone nel quale la persona è detenuta sarà inoltre competente se non è possibile determinare in modo chiaro il Cantone che ha disposto la detenzione, in particolare se nell’esecuzione vi è concorso di sanzioni ordinate da sentenze pronunciate in Cantoni diversi.</p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz man-space-before-4">Il Consiglio federale può disciplinare a livello di ordinanza le modalità e i criteri secondo cui limitare la scelta dell’assicuratore o della forma d’assicurazione. Tale norma di delega è opportuna ai fini di un’assistenza sufficiente in termini quantitativi e di buona qualità. In ogni caso il catalogo delle prestazioni della LAMal non può essere ridotto dalla scelta limitata della forma d’assicurazione.</p>
<div class="footnotes"><p id="fn-d8270e612"><sup><a href="#fnbck-d8270e612">24</a></sup><sup></sup> <a href="https://fedlex.data.admin.ch/vocabulary/legal-taxonomy/4878" target="_blank" data-rs-uri="https://fedlex.data.admin.ch/eli/cc/1999/358" data-rs="142.31" data-lang="it">RS <b>142.31</b></a></p></div>
</div></article><article id="art_6"><a name="a6"></a><h6 class="heading" role="heading">
<span class="display-icon"></span><span class="external-link-icon"></span><a href="#art_6">Art. 6  cpv. 3</a>
</h6>
<div class="collapseable"><p class="absatz man-space-before-4">La verifica dell’osservanza dell’obbligo d’assicurazione competerà al Cantone collocante, vale a dire il Cantone che dispone la detenzione, il quale fa in modo che le persone detenute non domiciliate in Svizzera siano assicurate contro le malattie entro tre mesi dall’inizio della detenzione. Con questa disposizione, in combinato disposto con l’articolo 6 capoverso 2, l’autorità designata dal Cantone può assegnare a un assicuratore le persone che non hanno adempiuto tempestivamente all’obbligo d’assicurazione.</p></div></article><article id="art_7"><a name="a7"></a><h6 class="heading" role="heading">
<span class="display-icon"></span><span class="external-link-icon"></span><a href="#art_7">Art. 7 </a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 3<sup>bis</sup> e 3<sup>ter</sup></p>
<p class="absatz man-space-before-4">I capoversi 3<sup>bis</sup> e 3<sup>ter</sup> disciplinano il rapporto assicurativo tra la persona detenuta e l’assicuratore. Se il Cantone collocante limita la scelta dell’assicuratore o della forma d’assicurazione secondo l’articolo 4<i>b</i> per la durata della detenzione, il rapporto assicurativo con l’assicuratore precedente termina. Il nuovo rapporto termina per il detenuto con il rilascio. Il nuovo assicuratore informa l’assicuratore precedente del cambiamento. </p>
<p class="absatz man-space-before-4">Se prendono domicilio in Svizzera e restano pertanto soggette all’obbligo d’assicurazione malattie, le persone rilasciate il cui rapporto assicurativo termina secondo la presente disposizione devono assicurarsi presso un assicuratore entro tre mesi, con effetto retroattivo dal giorno del rilascio. Al momento del rilascio, le persone detenute hanno peraltro diritto alla libera scelta dell’assicuratore e della forma d’assicurazione, fatto salvo il disposto dell’articolo 64<i>a</i> capoverso 6.</p>
<p class="absatz man-space-before-4">Il Cantone di cui all’articolo 6 provvede affinché la protezione assicurativa sia ininterrotta. Le persone rilasciate dovranno assicurarsi presso un assicuratore di loro scelta entro tre mesi dal rilascio, in conformità all’articolo 3 capoverso 1. Si applicano le disposizioni sull’inizio e sulla fine dell’affiliazione previste all’articolo 5 capoversi 1–3.</p>
</div></article><article id="art_25_a"><a name="ta25a"></a><h6 class="heading" role="heading">
<span class="display-icon"></span><span class="external-link-icon"></span><a href="#art_25_a">Art. 25a  cpv. 5, terzo periodo</a>
</h6>
<div class="collapseable">
<p class="absatz man-space-before-4">Il Cantone che dispone la detenzione assume il finanziamento residuo per le persone detenute non domiciliate in Svizzera in caso di necessità di cure. In questo modo si tiene conto del principio secondo cui il Cantone che dispone la detenzione provvede ai costi sanitari di una persona detenuta non domiciliata in Svizzera. Questo vale anche per i costi sanitari che insorgono al di fuori del Cantone competente. </p>
<p class="absatz man-space-before-4">In merito alla necessità di coordinamento relativa all’entrata in vigore dell’EFAS, si rimanda al numero 4.3. </p>
</div></article><article id="art_41"><a name="a41"></a><h6 class="heading" role="heading">
<span class="display-icon"></span><span class="external-link-icon"></span><a href="#art_41">Art. 41  cpv. 5</a>
</h6>
<div class="collapseable">
<p class="absatz man-space-before-4">Questa disposizione consente ai Cantoni di limitare la scelta dei fornitori di prestazioni per i detenuti per la durata della privazione della libertà. Si tratta di una procedura in linea con la giurisprudenza del Tribunale federale, secondo cui i detenuti in linea di principio non hanno diritto alla libera scelta del medico<sup><a href="#fn-d8270e688" id="fnbck-d8270e688">25</a></sup>. Gli assicuratori possono proporre una forma particolare d’assicurazione con scelta limitata dei fornitori di prestazioni riservata alle persone detenute. Il Consiglio federale può disciplinare a livello di ordinanza le modalità e i criteri di limitazione della scelta dell’assicuratore e dei fornitori di prestazioni. Tale norma di delega è opportuna ai fini di un’assistenza sufficiente in termini quantitativi e di buona qualità. </p>
<p class="absatz man-space-before-4">In questi casi l’assicuratore assume solo i costi delle prestazioni effettuate o ordinate da tali fornitori di prestazioni. Il catalogo delle prestazioni della LAMal non è interessato da questa disposizione e non può essere ridotto dalla scelta limitata dei fornitori di prestazioni.</p>
<div class="footnotes"><p id="fn-d8270e688"><sup><a href="#fnbck-d8270e688">25</a></sup><sup></sup> DTF <b>123</b> I 221 consid. II. 2. b</p></div>
</div></article><article id="art_49_a"><a name="a49a"></a><h6 class="heading" role="heading">
<span class="display-icon"></span><span class="external-link-icon"></span><a href="#art_49_a">Art. 49a  cpv. 2 lett. c</a>
</h6>
<div class="collapseable">
<p class="absatz man-space-before-4">Il Cantone che dispone la detenzione di una persona non domiciliata in Svizzera assume la quotaparte cantonale in caso di degenza di tale persona in un ospedale o una casa per partorienti. In questo modo si tiene conto del principio secondo cui il Cantone che dispone la detenzione provvede ai costi sanitari delle persone detenute non domiciliate in Svizzera. </p>
<p class="absatz man-space-before-4">In merito alla necessità di coordinamento relativa all’entrata in vigore dell’EFAS, si rimanda al numero 4.3. </p>
</div></article><article id="art_49_a"><a name="ta49a"></a><h6 class="heading" role="heading">
<span class="display-icon"></span><span class="external-link-icon"></span><a href="#art_49_a">Art. 49a  cpv. 2<sup>ter</sup></a>
</h6>
<div class="collapseable">
<p class="absatz man-space-before-4">Per le persone detenute non domiciliate in Svizzera si considera Cantone di domicilio ai sensi della LAMal il Cantone che assume la quotaparte cantonale secondo l’articolo 49<i>a </i>capoverso 2 lettera c D-LAMal. In questo modo si disciplina che il Cantone collocante è considerato Cantone competente, ossia Cantone di domicilio. Al contrario, il premio di tali persone è calcolato secondo i principi dell’articolo 61 LAMal, disposizione per cui è determinante il domicilio delle persone. Il domicilio ai sensi dell’articolo 61 capoverso 2 LAMal delle persone detenute si trova di norma dove ha sede il penitenziario.</p>
<p class="absatz man-space-before-4">Questa disposizione ha quindi ripercussioni sugli articoli 25<i>a</i> capoversi 2 e 5, 27 capoverso 2, 49<i>a</i> capoverso 3 e 79<i>a</i> capoverso 1 lettera a LAMal. </p>
</div></article><article id="art_49_a"><a name="tta49a"></a><h6 class="heading" role="heading">
<span class="display-icon"></span><span class="external-link-icon"></span><a href="#art_49_a">Art. 49a  cpv. 2<sup>quater</sup></a>
</h6>
<div class="collapseable"><p class="absatz man-space-before-4">Il vigente capoverso 2<sup>ter</sup> diventa il nuovo capoverso 2<sup>quater</sup>. </p></div></article><article id="art_62"><a name="a62"></a><h6 class="heading" role="heading">
<span class="display-icon"></span><span class="external-link-icon"></span><a href="#art_62">Art. 62</a>
</h6>
<div class="collapseable">
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz man-space-before-4">Il rimando è integrato con il nuovo capoverso 5 dell’articolo 41 D-LAMal. Si sancisce che l’assicuratore può ridurre i premi delle persone detenute. </p>
<p class="absatzvor-kurs man-font-style-italic man-space-before-8" msg:wcstyle02-4="loose pPr/keepLines" xmlns:msg="urn:com:c-moria:legi4ch:xslt:message">Cpv. 1<sup>bis</sup></p>
<p class="absatz man-space-before-4">Gli assicuratori possono prevedere una forma particolare d’assicurazione, destinata esclusivamente a persone detenute. </p>
<p class="absatz man-space-before-4">Questa disposizione permette ai Cantoni, anche nell’ambito di una cooperazione intercantonale, di assicurare le persone detenute presso un assicuratore, per esempio mediante un contratto quadro. La stipula di un tale contratto sarà facoltativa sia per i Cantoni sia per gli assicuratori. Il contratto quadro non è da intendersi come un contratto collettivo tradizionale, bensì come un accordo sui compiti supplementari che assumono gli assicuratori nell’ottica di un’esecuzione amministrativa più efficiente e semplice dell’assicurazione malattie delle persone detenute. In esso i Cantoni e gli assicuratori definiscono la durata contrattuale e la forma d’assicurazione per le persone detenute nel rispettivo territorio. Per la fissazione dei premi si applicano gli articoli 61 e 62 LAMal. L’assicuratore stabilisce annualmente i premi in funzione della regione di premio in cui si trova il penitenziario (art. 61 cpv. 2 LAMal), li gradua secondo le disposizioni dell’articolo 61 capoverso 3 LAMal e li riduce in funzione della forma d’assicurazione scelta (art. 62 cpv. 1 LAMal). L’assicuratore deve far approvare i premi dall’UFSP secondo l’articolo 16 capoverso 1 in combinato disposto con l’articolo 56 della legge del 26 settembre 2014<sup><a href="#fn-d8270e765" id="fnbck-d8270e765">26</a></sup> sulla vigilanza sull’assicurazione malattie.</p>
<p class="absatz man-space-before-4">Se non è possibile negoziare un contratto quadro di questo tipo, i Cantoni avranno la possibilità di concentrarsi su singoli assicuratori nel corrispondente campo di attività. In questo modo potranno esercitare un influsso mirato tanto sui costi sanitari (mediante «gatekeeping») quanto sui costi amministrativi. Con questa regolamentazione, i Cantoni che hanno la possibilità di ricorrere a forme particolari d’assicurazione già esistenti (modelli HMO, modelli del medico di famiglia, franchigia opzionale) di assicuratori-malattie potranno assicurare le persone detenute con forme particolari d’assicurazione, alle stesse condizioni assicurative previste per le persone non detenute assicurate con la stessa forma particolare d’assicurazione presso lo stesso assicuratore.</p>
<p class="absatz man-space-before-4">Come già menzionato in precedenza, la regolamentazione si ispira nel principio a quella esistente per i richiedenti l’asilo e le persone bisognose di protezione secondo l’articolo 82<i>a</i> LAsi. </p>
<div class="footnotes"><p id="fn-d8270e765"><sup><a href="#fnbck-d8270e765">26</a></sup><sup></sup> <a href="https://fedlex.data.admin.ch/vocabulary/legal-taxonomy/10161" target="_blank" data-rs-uri="https://fedlex.data.admin.ch/eli/cc/2015/839" data-rs="832.12" data-lang="it">RS <b>832.12</b></a></p></div>
</div></article><article id="art_65"><a name="a65"></a><h6 class="heading" role="heading">
<span class="display-icon"></span><span class="external-link-icon"></span><a href="#art_65">Art. 65  cpv. 1<sup>novies</sup></a>
</h6>
<div class="collapseable">
<p class="absatz man-space-before-4">Per le persone detenute non domiciliate in Svizzera, la riduzione dei premi compete al Cantone che dispone la detenzione. Le disposizioni esecutive riguardanti la riduzione dei premi per le persone detenute non domiciliate in Svizzera competono alle autorità cantonali. Questa disposizione è applicabile unicamente a coloro che prima della detenzione non avevano già diritto alla riduzione dei premi in virtù di un’altra disposizione.</p>
<p class="absatz man-space-before-4">I premi e le partecipazioni ai costi sono a carico delle persone assicurate. In futuro, i costi sanitari di queste persone saranno quindi finanziati primariamente attraverso il pagamento dei premi da parte dell’assicurato e solo in via sussidiaria con il denaro dei contribuenti. La presente disposizione non prevede deroghe a tale principio.</p>
</div></article>
</div></section><section id="lvl_6"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_6">6 Ripercussioni</a>
</h1>
<div class="collapseable">
<section id="lvl_6/lvl_6.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.1">6.1 Ripercussioni per la Confederazione</a>
</h2>
<div class="collapseable">
<section id="lvl_6/lvl_6.1/lvl_6.1.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_6.1.1">6.1.1 Ripercussioni finanziarie</a>
</h3>
<div class="collapseable">
<p class="absatzvor man-space-before-8">Il disegno non ha ripercussioni finanziarie dirette per la Confederazione. L’articolo 66 capoverso 1 LAMal prevede che la Confederazione accordi annualmente ai Cantoni un sussidio per la riduzione dei premi a tenore degli articoli 65 e 65<i>a</i> LAMal. Il sussidio della Confederazione corrisponde al 7,5 per cento delle spese lorde dell’AOMS (art. 66 cpv. 2 LAMal). Il presente disegno non prevede deroghe a tale principio. Pertanto i sussidi federali possono essere parzialmente utilizzati per la riduzione individuale dei premi concessa dai Cantoni. Questo utilizzo è conforme al principio previsto nell’articolo 66 capoverso 3 LAMal.</p>
<p class="absatz man-space-before-4">Rispetto al totale degli assicurati AOMS, all’incirca 8,9 milioni di persone, i circa 2300 detenuti non domiciliati in Svizzera rappresentano una quota molto esigua. I fattori dell’AOMS rilevanti per i costi sono influenzati solo marginalmente da un lieve incremento della popolazione degli assicurati.</p>
</div></section><section id="lvl_6/lvl_6.1/lvl_6.1.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_6.1.2">6.1.2 Ripercussioni sul personale </a>
</h3>
<div class="collapseable"><p class="absatzvor man-space-before-8">Il disegno non comporta oneri supplementari per il personale federale. Non sono necessari posti aggiuntivi.</p></div></section>
</div></section><section id="lvl_6/lvl_6.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.2">6.2 Ripercussioni per i Cantoni</a>
</h2>
<div class="collapseable">
<p class="absatzvor man-space-before-8">Il presente disegno prevede che tutte le persone detenute non domiciliate in Svizzera siano assoggettate all’obbligo d’assicurazione. Questo significa che i costi sanitari di queste persone saranno in futuro finanziati primariamente attraverso il loro pagamento dei premi e solo in via sussidiaria con il denaro dei contribuenti. I premi e le partecipazioni ai costi sono a carico della persona assicurata. Il disegno non prevede deroghe a tale principio.</p>
<p class="absatz man-space-before-4">Spetta ai Cantoni concretizzare il diritto alla riduzione dei premi, definendo nella propria legislazione i requisiti e l’entità della riduzione nel quadro delle prescrizioni del diritto federale. Per le persone detenute non domiciliate in Svizzera vigono gli stessi requisiti applicabili alle altre persone assicurate in Svizzera. Alcuni Cantoni hanno delegato ai propri Comuni la competenza di concedere le riduzioni dei premi. Il disegno potrebbe quindi avere determinate ripercussioni finanziarie sia per i Cantoni sia per i Comuni. </p>
<p class="absatz man-space-before-4">Applicando a questa categoria di persone il premio svizzero mensile medio per adulti di 392 franchi per il 2023, per un totale di 2300 persone si avrebbe un importo complessivo di circa 10,8 milioni di franchi all’anno. Supponendo che i premi del 90 per cento delle persone detenute non domiciliate in Svizzera debbano essere sostenuti mediante la riduzione dei premi, con la nuova regolamentazione si dovrebbero finanziare con tale metodo circa 9,7 milioni di franchi. </p>
<p class="absatz man-space-before-4">Uno studio del Centro svizzero di competenza in materia d’esecuzione di sanzioni penali (CSCSP) del 2020–2021 è giunto alla conclusione che i costi medi mensili di un’assicurazione malattie oscillano, secondo la media della regione di premio, tra 300 e 450 franchi, oltre a un importo annuo di circa 1000 franchi per l’aliquota percentuale e la franchigia. Da un’indagine del CSCSP presso i Cantoni è emerso che i costi mensili medi nei dieci Cantoni che hanno stipulato un’assicurazione nei singoli casi ammontavano a 434 franchi<sup><a href="#fn-d8270e828" id="fnbck-d8270e828">27</a></sup>. Seguendo questo ragionamento si dovrebbero finanziare circa 10,8 milioni di franchi attraverso la riduzione dei premi. Si osservi che con il disciplinamento proposto i Cantoni avrebbero la possibilità di negoziare con gli assicuratori un premio specifico per persone detenute (contratto quadro, limitazione della scelta dei fornitori di prestazioni o dell’assicuratore) potenzialmente inferiore rispetto al premio dell’assicurazione standard (franchigia di fr. 300, scelta illimitata dei fornitori di prestazioni, con copertura degli infortuni). In questo modo si possono ridurre i costi a carico della collettività.</p>
<p class="absatz man-space-before-4">Il disegno dovrebbe avere scarse ripercussioni finanziare, se non addirittura qualche effetto positivo, per i Cantoni. Al momento i costi sanitari dei detenuti sono sostenuti in via sussidiaria dai Cantoni o dagli enti pubblici competenti per l’aiuto sociale finanziario. Secondo lo status quo giuridico, in mancanza di un’assicurazione malattie i costi sanitari per le persone detenute non domiciliate in Svizzera non sono limitati. Oggi i costi sono sostenuti da diversi istituti di esecuzione delle pene o delle sanzioni penali, dalle autorità sanitarie o dalle autorità comunali d’assistenza sociale, circostanza che li rende difficilmente quantificabili per la mancanza di dati. L’importo della riduzione dei premi di queste persone concessa dai Cantoni è determinato dagli stessi nei limiti delle prescrizioni del diritto federale. Contrariamente allo status quo giuridico, la regolamentazione proposta permetterà di calcolare i costi sanitari (premi, franchigia e aliquota percentuale), determinando spese finanziarie per i Cantoni maggiormente stimabili.</p>
<div class="footnotes"><p id="fn-d8270e828"><sup><a href="#fnbck-d8270e828">27</a></sup><sup></sup> Die Ausdehnung der Versicherungspflicht nach KVG auf inhaftierte Personen ohne Wohnsitz in der Schweiz, rapporto del CSCSP per l’assemblea autunnale della CDDGP, riunione del 13 novembre 2020 (trattato in occasione dell’assemblea primaverile del 15 aprile 2021), pag. 11, consultabile all’indirizzo: <a href="http://www.oeffentlichkeitsgesetz.ch" target="_blank">
				www.oeffentlichkeitsgesetz.ch
			</a> &gt; Service &gt; Suche &gt; «inhaftierte Personen».</p></div>
</div></section><section id="lvl_6/lvl_6.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.3">6.3 Ripercussioni sull’economia</a>
</h2>
<div class="collapseable"><p class="absatzvor man-space-before-8">Il disegno prevede che le persone detenute non domiciliate in Svizzera siano in futuro assoggettate all’obbligo d’assicurazione. Con questa modifica della LAMal il numero di assicurati nell’AOMS aumenterà leggermente (+ ca. 2300 persone; stato: 2023). Questo incremento non avrà ripercussioni percepibili sui premi dei restanti 8,9 milioni circa di assicurati. I costi sanitari di queste persone saranno finanziati attraverso i pagamenti dei premi e non più principalmente attraverso le imposte cantonali. Se i premi non possono essere pagati direttamente dall’assicurato interviene il meccanismo di riduzione dei premi. Le ripercussioni economiche sono marginali in quanto si avrà uno spostamento di questi costi sanitari dal settore pubblico all’AOMS. A oggi i costi sanitari di queste persone non coperti sono finanziati per lo più dalla collettività.</p></div></section>
</div></section><section id="lvl_7"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_7">7 Aspetti giuridici</a>
</h1>
<div class="collapseable">
<section id="lvl_7/lvl_7.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.1">7.1 Costituzionalità</a>
</h2>
<div class="collapseable"><p class="absatzvor man-space-before-8">La competenza della Confederazione a emanare prescrizioni sull’assicurazione contro le malattie risulta dall’articolo 117 capoverso 1 Cost.</p></div></section><section id="lvl_7/lvl_7.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.2">7.2 Compatibilità con gli impegni internazionali della Svizzera</a>
</h2>
<div class="collapseable">
<p class="absatzvor man-space-before-8">La presente revisione è compatibile con gli impegni internazionali della Svizzera derivanti dall’Accordo del 21 giugno 1999<sup><a href="#fn-d8270e859" id="fnbck-d8270e859">28</a></sup> tra la Confederazione Svizzera, da una parte, e la Comunità europea ed i suoi Stati membri, dall’altra, sulla libera circolazione delle persone (ALC) e dall’allegato K della Convenzione istitutiva del 4 gennaio 1960<sup><a href="#fn-d8270e871" id="fnbck-d8270e871">29</a></sup> dell’Associazione europea di libero scambio (Convenzione AELS). La Svizzera emana, sulla base dell’Accordo ALC e della Convenzione AELS rivista, disposizioni equivalenti a quelle dell’UE in materia di coordinamento dei sistemi di sicurezza sociale, segnatamente i regolamenti (CE) n. 883/2004<sup><a href="#fn-d8270e883" id="fnbck-d8270e883">30</a></sup> e (CE) n. 987/2009<sup><a href="#fn-d8270e896" id="fnbck-d8270e896">31</a></sup>.</p>
<p class="absatz man-space-before-4">Tale diritto non prevede tuttavia l’armonizzazione dei sistemi nazionali di sicurezza sociale. Gli Stati membri sono liberi di determinare in larga misura la struttura concreta, il campo di applicazione personale, le modalità di finanziamento e l’organizzazione dei propri sistemi. Devono però osservare i principi di coordinamento quali la fornitura di prestazioni transfrontaliere, la parità di trattamento tra cittadini nazionali e cittadini delle altre parti contraenti, la determinazione del diritto applicabile, la ricongiunzione dei periodi assicurativi e il mantenimento dei diritti acquisiti. La presente revisione non riguarda tuttavia tali principi.</p>
<p class="absatz man-space-before-4">Se una persona detenuta può rimanere legalmente assicurata contro le malattie in uno Stato UE/AELS, per la durata della detenzione continua a disporre di una TEAM valida del proprio assicuratore-malattie estero. In questo modo durante la permanenza in Svizzera ha diritto agli stessi trattamenti medici cui avrebbe diritto se fosse assicurata in Svizzera. I costi sono assunti attraverso l’assistenza reciproca internazionale. Queste persone non sono interessate dalla presente revisione. Rimangono soggette all’obbligo d’assicurazione malattie nel rispettivo Paese di provenienza. Le persone detenute che, a causa della detenzione, perdono l’assicurazione estera, con questo disegno vengono assoggettate all’obbligo d’assicurazione svizzero. La presente revisione intende evitare una lacuna assicurativa e va quindi nella direzione dell’articolo 11 paragrafo 1 del regolamento (CE) n. 883/2004. Le disposizioni del titolo II del regolamento relative alla determinazione della legislazione applicabile, di cui l’articolo 11 fa parte, hanno infatti come scopo non soltanto quello di evitare l’applicazione contemporanea di diverse legislazioni nazionali e le complicazioni che ne possono derivare, ma anche di evitare che le persone che rientrano nel campo di applicazione del regolamento siano private della protezione in materia di sicurezza sociale per mancanza di una legislazione applicabile.</p>
<p class="absatz man-space-before-4">In passato, in occasione degli incontri quadrilaterali degli organi di collegamento tra Svizzera, Germania, Austria e Liechtenstein, la Svizzera è stata criticata dagli Stati limitrofi per il trattamento estremamente eterogeneo a livello cantonale riservato ai detenuti non assicurati. Questo aspetto critico può essere risolto con la revisione di legge.</p>
<div class="footnotes">
<p id="fn-d8270e859"><sup><a href="#fnbck-d8270e859">28</a></sup><sup></sup> <a href="https://fedlex.data.admin.ch/vocabulary/legal-taxonomy/211" target="_blank" data-rs-uri="https://fedlex.data.admin.ch/eli/cc/2002/243" data-rs="0.142.112.681" data-lang="it">RS <b>0.142.112.681</b></a></p>
<p id="fn-d8270e871"><sup><a href="#fnbck-d8270e871">29</a></sup><sup></sup> <a href="https://fedlex.data.admin.ch/vocabulary/legal-taxonomy/2314" target="_blank" data-rs-uri="https://fedlex.data.admin.ch/eli/cc/1960/590_635_621" data-rs="0.632.31" data-lang="it">RS <b>0.632.31</b></a></p>
<p id="fn-d8270e883"><sup><a href="#fnbck-d8270e883">30</a></sup><sup></sup> Regolamento (CE) n. 883/2004, nella versione vincolante per la Svizzera ai sensi dell’allegato II ALC e dell’appendice 2 dell’allegato K AELS. Una versione consolidata non vincolante del regolamento è pubblicata nella <a href="https://fedlex.data.admin.ch/vocabulary/legal-taxonomy/3724" target="_blank" data-rs-uri="https://fedlex.data.admin.ch/eli/cc/2012/323" data-rs="0.831.109.268.1" data-lang="it">RS <b>0.831.109.268.1</b></a>.</p>
<p id="fn-d8270e896"><sup><a href="#fnbck-d8270e896">31</a></sup><sup></sup> Regolamento (CE) n. 987/2009, nella versione vincolante per la Svizzera ai sensi dell’allegato II ALC e dell’appendice 2 dell’allegato K AELS. Una versione consolidata non vincolante del regolamento è pubblicata nella <a href="https://fedlex.data.admin.ch/vocabulary/legal-taxonomy/3725" target="_blank" data-rs-uri="https://fedlex.data.admin.ch/eli/cc/2012/356" data-rs="0.831.109.268.11" data-lang="it">RS <b>0.831.109.268.11</b></a>.</p>
</div>
</div></section><section id="lvl_7/lvl_7.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.3">7.3 Forma dell’atto</a>
</h2>
<div class="collapseable"><p class="absatzvor man-space-before-8">Il disegno contiene importanti disposizioni legislative ai sensi dell’articolo 164 capoverso 1 Cost., poiché riguarda gli obblighi dei Cantoni in materia di attuazione ed esecuzione del diritto federale. Deve pertanto essere emanato sotto forma di legge federale che sottostà a referendum facoltativo.</p></div></section><section id="lvl_7/lvl_7.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.4">7.4 Subordinazione al freno alle spese</a>
</h2>
<div class="collapseable"><p class="absatzvor man-space-before-8">Il disegno non prevede né nuove disposizioni in materia di sussidi né nuovi crediti d’impegno o limiti di spesa. Il disegno non sottostà quindi al freno alle spese (art. 159 cpv. 3 lett. b Cost.).</p></div></section><section id="lvl_7/lvl_7.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.5">7.5 Delega di competenze legislative</a>
</h2>
<div class="collapseable">
<p class="absatzvor man-space-before-8">In virtù dell’articolo 96 LAMal, il Consiglio federale è autorizzato a emanare disposizioni esecutive nel settore dell’assicurazione malattie sociale. </p>
<p class="absatz man-space-before-4">Il disegno autorizza il Consiglio federale a emanare disposizioni nei seguenti ambiti:</p>
<dl class="man-space-after-0">
<dt class="man-space-before-4">a. </dt>
<dd class="man-space-before-4">articolo 3 capoverso 3 lettera c D-LAMal: questa disposizione, in combinato disposto con l’articolo 96 LAMal, autorizza il Consiglio federale a definire la cerchia di persone interessate dal disegno; </dd>
<dt class="man-space-before-4">b. </dt>
<dd class="man-space-before-4">articoli 4<i>b </i>capoverso 3 e 41 capoverso 5 D-LAMal: il Consiglio federale può disciplinare a livello di ordinanza le modalità e i criteri secondo cui limitare la scelta dell’assicuratore, della forma d’assicurazione e dei fornitori di prestazioni.</dd>
</dl>
<p class="abstand1seite man-space-before-0"></p>
</div></section>
</div></section></main>
</div></body>
</html>
