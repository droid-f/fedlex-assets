<!DOCTYPE html>
<html>
<head>
<meta http-equiv="Content-Type" content="application/xml; charset=UTF-8">
<title>input-it</title>
</head>
<body><div id="lawcontent">
<div id="preface">
<!--24.072--><p class="srnummer ">24.072</p>
<h1 class="erlasstitel botschafttitel ">Messaggio<br>concernente l’approvazione e la trasposizione nel diritto svizzero dello scambio di note tra la Svizzera e l’UE concernente il recepimento della direttiva (UE) 2023/977 relativa allo scambio di informazioni tra le autorità di contrasto degli Stati membri e che abroga la decisione quadro 2006/960/GAI del Consiglio<br>(Sviluppo dell’acquis di Schengen)</h1>
<p class="botschaftdatum ">del 4 settembre 2024</p>
<p class="botschaftlinie "></p>
<p class="salutation ">Onorevoli presidenti e consiglieri,</p>
<p class="absatzvor ">con il presente messaggio vi sottoponiamo, per approvazione, il disegno di decreto federale che approva e traspone nel diritto svizzero lo scambio di note tra la Svizzera e l’UE concernente il recepimento della direttiva (UE) 2023/977 relativa allo scambio di informazioni tra le autorità di contrasto degli Stati membri e che abroga la decisione quadro 2006/960/GAI del Consiglio (Sviluppo dell’acquis di Schengen).</p>
<p class="absatzvor ">Gradite, onorevoli presidenti e consiglieri, l’espressione della nostra alta considerazione.</p>
<p></p>
<div class="table layout-table"><table>
			
			
			<tr>
				
				<td>
					
					<p class="unterschriftenfi1 ">4 settembre 2024</p>
				</td>
				<td>
					
					<p class="unterschriftenfi1 ">In nome del Consiglio federale svizzero:</p>
					<p class="unterschriftenfi ">La presidente della Confederazione, Viola Amherd<br>Il cancelliere della Confederazione, Viktor Rossi</p>
				</td>
			</tr>
		</table></div>
<p class="absatz "></p>
<p class="absatz "></p>
<p class="titeluebersicht man-font-weight-bold ">Compendio</p>
<p class="absatzkurs man-font-style-italic "><b>L’oggetto del presente progetto è di recepire e trasporre la direttiva (UE) 2023/977 relativa allo scambio di informazioni tra le autorità di contrasto degli Stati membri e che abroga la decisione quadro 2006/960/GAI del Consiglio. L’obiettivo principale della direttiva è di disciplinare gli aspetti organizzativi e procedurali dello scambio di informazioni tra le autorità di contrasto degli Stati membri e degli Stati associati a Schengen al fine di definire norme comuni, contribuendo così a un efficiente scambio di informazioni.</b></p>
<p class="zwischentitel man-font-weight-bold "><i>Situazione iniziale</i></p>
<p class="absatzkurs man-font-style-italic ">Con l’Accordo di associazione alla normativa di Schengen (AAS) la Svizzera si è impegnata a recepire di principio tutti i nuovi sviluppi dell’acquis di Schengen (art. 2 par. 3 e art. 7 AAS). Il recepimento di un nuovo atto si svolge secondo una procedura particolare che prevede la notifica dello sviluppo da parte degli organi responsabili dell’UE e la trasmissione di una nota di risposta da parte della Svizzera.</p>
<p class="absatzkurs man-font-style-italic ">Il 10 maggio 2023 l’UE ha adottato la direttiva (UE) 2023/977 relativa allo scambio di informazioni tra le autorità di contrasto degli Stati membri e che abroga la decisione quadro 2006/960/GAI del Consiglio. La direttiva è stata notificata alla Svizzera il 25 aprile 2023 come sviluppo dell’acquis di Schengen. Il 2 giugno 2023 il Consiglio federale ha approvato lo scambio di note concernente il recepimento della direttiva, con riserva di approvazione da parte del Parlamento.</p>
<p class="zwischentitel man-font-weight-bold "><i>Contenuto del disegno</i></p>
<p class="absatzkurs man-font-style-italic ">La direttiva (UE) 2023/977 abroga la decisione quadro 2006/960/GAI del Consiglio dell’UE che concretizzava il principio di disponibilità delle informazioni a livello europeo e che la Svizzera ha trasposto nel suo diritto nazionale con l’entrata in vigore della legge del 12 giugno 2009 sullo scambio di informazioni con gli Stati Schengen (LSIS).</p>
<p class="absatzkurs man-font-style-italic ">Lo scambio di informazioni tra le autorità di perseguimento penale svizzere e quelle degli altri Stati Schengen è già stato attuato nel diritto svizzero con il recepimento e la trasposizione della decisione quadro 2006/960/GAI del Consiglio. Il recepimento della direttiva (UE) 2023/977 non va a creare un nuovo strumento per lo scambio di informazioni. La direttiva modernizza il quadro giuridico precedentemente istituito dalla decisione quadro e armonizza lo scambio di informazioni nello spazio Schengen. Precisa inoltre i diversi termini entro cui rispondere alle richieste di informazioni presentate da altri Stati Schengen. Ciascuno Stato Schengen dispone di un punto di contatto unico («single point of contact», SPOC) operativo 24 ore su 24, sette giorni su sette, che è dotato di un sistema di gestione dei casi e può accedere alle informazioni richieste. La direttiva (UE) 2023/977 menziona esplicitamente il principio di disponibilità secondo cui un agente delle autorità di contrasto di uno Stato membro che necessita di determinate informazioni nell’esercizio delle sue funzioni può ottenerle dalle autorità di contrasto di un altro Stato membro che ne è in possesso e che le condivide per gli scopi indicati. Ciò implica che lo SPOC deve poter ottenere le informazioni disponibili sui reati contemplati dalla direttiva (UE) 2023/977 da parte delle autorità di perseguimento penale (comprese quelle cantonali) incaricate della prevenzione e dell’individuazione dei reati e delle relative indagini in virtù del diritto nazionale. Non è invece necessario un accesso diretto e lo scambio di informazioni può svolgersi mediante i canali e i processi già esistenti. Sarà inoltre rafforzato il ruolo di Europol. In futuro, l’intero scambio di informazioni di polizia all’interno dello spazio Schengen sarà infatti eseguito in via prioritaria tramite l’applicazione di rete per lo scambio sicuro di informazioni SIENA («secure information exchange network application»), gestito per l’appunto da Europol. Infine, la questione della protezione dei dati è un elemento importante della direttiva (UE) 2023/977. Il testo rimanda direttamente alla direttiva (UE) 2016/680 che la Svizzera aveva recepito con la legge sulla protezione dei dati in ambito Schengen il cui contenuto normativo è ormai confluito nella nuova legge federale del 25 settembre 2020 sulla protezione dei dati (LPD) entrata in vigore il 1° settembre 2023.</p>
<p class="absatzkurs man-font-style-italic ">Le norme della direttiva (UE) 2023/977 non sono applicabili direttamente, bensì fissano per la Svizzera un obiettivo da raggiungere. Spetta pertanto al nostro Paese emanare disposizioni giuridiche tali da poter conseguire quest’obiettivo. La LSIS creata per trasporre la decisione quadro 2006/960/GAI deve essere sottoposta a revisione totale per poter accogliere le precisazioni e novità necessarie in materia di scambio di informazioni tra autorità di perseguimento penale degli Stati Schengen introdotte dalla direttiva (UE) 2023/977.<br></p>
<p class="absatz "><br></p>
<p class="titelbotschaftinnen ">Messaggio</p>
</div>
<main id="maintext"><section id="lvl_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_1">1 Situazione iniziale</a>
</h1>
<div class="collapseable">
<section id="lvl_1/lvl_1.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.1">1.1 Introduzione</a>
</h2>
<div class="collapseable">
<p class="absatzvor ">Lo scambio di informazioni tra le competenti autorità di contrasto degli Stati membri o degli Stati associati a Schengen ai fini di prevenzione, indagine, accertamento e perseguimento penale di reati è un elemento fondamentale della lotta alla criminalità nello spazio Schengen. Per agevolare lo scambio di informazioni, l’UE ha adottato la direttiva (UE) 2023/977<sup><a href="#fn-d7e79" id="fnbck-d7e79">1</a></sup> relativa allo scambio di informazioni tra le autorità di contrasto degli Stati membri e che abroga la decisione quadro 2006/960/GAI del Consiglio dell’Unione europea. La direttiva si prefigge di modernizzare il quadro giuridico esistente e di armonizzare lo scambio di informazioni nello spazio Schengen.</p>
<p class="absatz ">La direttiva (UE) 2023/977 indica i diversi termini entro cui rispondere alle richieste di informazioni di altri Stati. In casi urgenti, le informazioni devono essere trasmesse entro otto ore dalla ricezione della richiesta, sempre che tali informazioni siano direttamente accessibili. Gli altri termini previsti sono di tre giorni per le richieste urgenti relative a informazioni indirettamente accessibili e di sette giorni per tutte le altre richieste. Per rispondere alle richieste, ogni Stato Schengen dispone di un punto di contatto unico («single point of contact», SPOC) operativo 24 ore su 24, sette giorni su sette, che è dotato di un sistema di gestione dei casi e può accedere alle informazioni richieste. La direttiva (UE) 2023/977 precisa i compiti assegnati allo SPOC, nonché le sue capacità, la sua organizzazione e la sua composizione. Inoltre menziona esplicitamente il principio di disponibilità secondo cui un agente delle autorità di contrasto di uno Stato membro che necessita di determinate informazioni nell’esercizio delle sue funzioni può ottenerle dalle autorità di contrasto di un altro Stato membro che ne è in possesso e che le condivide per gli scopi indicati. Sarà inoltre rafforzato il ruolo di Europol, l’agenzia europea di polizia. In futuro, l’intero scambio di informazioni di polizia all’interno dello spazio Schengen sarà infatti effettuato in via prioritaria tramite l’applicazione di rete per lo scambio sicuro di informazioni SIENA («secure information exchange network application»), gestito per l’appunto da Europol. Per i casi rientranti nel suo mandato, Europol dovrà di principio essere messo in copia degli scambi così da ottenere più informazioni. Infine, la questione della protezione dei dati è un elemento importante della direttiva (UE) 2023/977.</p>
<div class="footnotes"><p id="fn-d7e79"><sup><a href="#fnbck-d7e79">1</a></sup><sup></sup>  Direttiva (UE) 2023/977 del Parlamento europeo e del Consiglio, del 10 maggio 2023, relativa allo scambio di informazioni tra le autorità di contrasto degli Stati membri e che abroga la decisione quadro 2006/960/GAI del Consiglio, GU L 134 del 22 maggio 2023, pag. 1.</p></div>
</div></section><section id="lvl_1/lvl_1.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.2">1.2 Necessità di agire e obiettivi</a>
</h2>
<div class="collapseable">
<p class="absatzvor ">Con l’Accordo di associazione alla normativa di Schengen (AAS)<sup><a href="#fn-d7e93" id="fnbck-d7e93">2</a></sup> la Svizzera si è impegnata a recepire di principio tutti i nuovi sviluppi dell’acquis di Schengen (art. 2 par. 3 e art. 7 AAS). Il recepimento di un nuovo atto si svolge secondo una procedura particolare che prevede la notifica dello sviluppo da parte degli organi responsabili dell’UE e la trasmissione di una nota di risposta da parte della Svizzera.</p>
<p class="absatz ">Il 10 maggio 2023 il Parlamento europeo e il Consiglio dell’Unione europea hanno adottato una direttiva volta a disciplinare lo scambio di informazioni tra le autorità di perseguimento penale all’interno dello spazio Schengen. Si tratta della direttiva (UE) 2023/977 relativa allo scambio di informazioni tra le autorità di contrasto degli Stati membri e che abroga la decisione quadro 2006/960/GAI del Consiglio.</p>
<p class="absatz ">L’agevolazione della mobilità delle persone all’interno dello spazio Schengen rappresenta una sfida per le autorità di perseguimento penale chiamate a far fronte a una criminalità che agisce oltre i confini nazionali. La maggior parte delle reti criminali che operano attualmente in Svizzera sono infatti attive anche in diversi altri Stati Schengen. La criminalità transfrontaliera è dunque un problema internazionale.</p>
<p class="absatz ">Alla luce dell’evoluzione della criminalità e della mobilità delle persone, la cooperazione transfrontaliera tra le autorità di contrasto degli Stati membri e degli Stati associati a Schengen è indispensabile. Le autorità di perseguimento penale di uno Stato membro o associato devono ottenere un accesso alle informazioni equivalente a quello di cui dispongono le autorità omologhe di un altro Stato membro o associato. Lo scambio di informazioni tra autorità di contrasto è pertanto un elemento essenziale per garantire la sicurezza dei cittadini all’interno dello spazio Schengen.</p>
<p class="absatz ">La Commissione europea constata tuttavia che le norme volte a disciplinare lo scambio di informazioni tra autorità di contrasto hanno attualmente un carattere frammentario, in particolare se si tiene conto del contesto dei singoli Stati. Questa frammentazione compromette l’efficacia e l’efficienza dello scambio di informazioni e crea falle di cui i criminali potrebbero approfittare agendo in diversi Stati dello spazio Schengen. L’obiettivo principale della direttiva è dunque di disciplinare gli aspetti organizzativi e procedurali dello scambio di informazioni tra le autorità di contrasto degli Stati membri o associati al fine di definire norme comuni.</p>
<p class="absatz ">La direttiva si inserisce nel progetto di codice di cooperazione di polizia dell’UE. Quest’ultimo comprende ugualmente la raccomandazione (UE) 2022/915 del Consiglio sulla cooperazione operativa nell’attività di contrasto<sup><a href="#fn-d7e115" id="fnbck-d7e115">3</a></sup>, che rispecchia l’esigenza di armonizzare le prassi in materia di cooperazione transfrontaliera di polizia. Questa raccomandazione è stata notificata alla Svizzera il 17 giugno 2022 e recepita il 17 agosto 2022.</p>
<p class="absatz ">La direttiva (UE) 2023/977 relativa allo scambio di informazioni tra le autorità di contrasto degli Stati membri risponde a tre esigenze individuate dalla Commissione europea.</p>
<p class="absatz ">La prima esigenza evidenziata è quella di emanare norme comuni chiare e solide in materia di scambio di informazioni tra le autorità di contrasto. La Commissione europea fa riferimento alla decisione quadro 2006/960/GAI del Consiglio, denominata anche «iniziativa svedese»<sup><a href="#fn-d7e127" id="fnbck-d7e127">4</a></sup>. Quest’ultima stabilisce i principi che devono essere applicati nell’ambito dello scambio di informazioni, i termini per la risposta e il formulario da utilizzare per presentare una richiesta a un altro Stato membro o associato. Nella pratica, l’iniziativa svedese è relativamente poco attuata, a causa di una mancanza di chiarezza. Per risolvere questa problematica, la Commissione europea stabilisce come obiettivo della direttiva (UE) 2023/977 di garantire alle autorità di contrasto di tutti gli Stati membri o associati un accesso equivalente alle informazioni disponibili negli altri Stati membri o associati, per mezzo di regole precise, coerenti e comuni. La Commissione europea sottolinea tuttavia l’importanza di rispettare i diritti fondamentali nel quadro degli scambi, in particolare le norme vigenti in materia di protezione dei dati.</p>
<p class="absatz ">La seconda esigenza rilevata dalla Commissione europea riguarda la creazione di strutture comuni e strumenti efficaci per lo scambio di informazioni. Poiché gli Stati membri o associati sono liberi di organizzarsi come lo desiderano, esiste una grande diversità nelle strutture, nelle funzioni, nei mezzi e nelle capacità dei settori delle autorità di contrasto responsabili dello scambio di informazioni, in particolare per quanto concerne i punti di contatto unici o SPOC. Alcuni SPOC non dispongono delle strutture necessarie per scambiare in modo efficiente le informazioni con gli altri Stati. La Commissione europea sottolinea innanzitutto il mancato accesso a determinate banche dati nazionali o europee e il conseguente ritardo nella trasmissione delle informazioni. Inoltre i termini previsti nell’iniziativa svedese spesso non vengono rispettati laddove sia richiesta un’autorizzazione giudiziaria per procedere allo scambio di informazioni. Nella direttiva (UE) 2023/977, la Commissione europea menziona l’obiettivo di armonizzare gli standard minimi al fine di garantire maggiore efficacia ed efficienza da parte degli SPOC.</p>
<p class="absatz ">La terza esigenza constatata dalla Commissione europea riguarda la creazione di una prassi comune per i canali di comunicazione attualmente esistenti per scambiare informazioni tra Stati membri o associati. La diversità dei canali di comunicazione oggi in uso conduce regolarmente a una duplicazione delle richieste, a ritardi ingiustificati e, in determinati casi, alla perdita di informazioni. Inoltre Europol riceve soltanto sporadicamente copia delle richieste di informazioni, anche quando queste ultime rientrano nel suo mandato. Nella direttiva (UE) 2023/977 la Commissione europea propone di porre rimedio alla proliferazione dei canali di comunicazione definendone uno a priori, rafforzando al contempo il ruolo di Europol quale piattaforma centrale per lo scambio di informazioni sulla criminalità all’interno dell’UE, laddove i reati rientrino nel suo mandato.</p>
<p class="absatz ">La direttiva è stata notificata alla Svizzera il 25 aprile 2023 come sviluppo dell’acquis di Schengen. Il 2 giugno 2023 il Consiglio federale ha approvato lo scambio di note concernente il recepimento di tale direttiva, con riserva di approvazione da parte del Parlamento. La nota di risposta è stata trasmessa all’UE il 7 giugno 2023. L’obiettivo del presente disegno è quello di recepire entro i termini prestabiliti gli sviluppi dell’acquis di Schengen e di creare le necessarie basi giuridiche per la relativa trasposizione.</p>
<div class="footnotes">
<p id="fn-d7e93"><sup><a href="#fnbck-d7e93">2</a></sup><sup></sup>  Accordo del 26 ottobre 2004 tra la Confederazione Svizzera, l’Unione europea e la Comunità europea, riguardante l’associazione della Svizzera all’attuazione, all’applicazione e allo sviluppo dell’acquis di Schengen (<a href="https://fedlex.data.admin.ch/eli/cc/2008/113" target="_blank">RS <b>0.362.31</b></a>).</p>
<p id="fn-d7e115"><sup><a href="#fnbck-d7e115">3</a></sup><sup></sup>  Raccomandazione (UE) 2022/915 del Consiglio, del 9 giugno 2022, sulla cooperazione operativa nell’attività di contrasto, GU L 158 del 13 giugno 2022, pag. 53.</p>
<p id="fn-d7e127"><sup><a href="#fnbck-d7e127">4</a></sup><sup></sup>  Decisione quadro 2006/960/GAI del Consiglio, del 18 dicembre 2006, relativa alla semplificazione dello scambio di informazioni e intelligence tra le autorità degli Stati membri dell’Unione europea incaricate dell’applicazione della legge, GU L 386 del 29 dicembre 2006, pag. 89.</p>
</div>
</div></section><section id="lvl_1/lvl_1.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.3">1.3 Svolgimento e risultato dei negoziati</a>
</h2>
<div class="collapseable">
<p class="absatzvor ">Il 9 dicembre 2021 la Commissione europea ha presentato la sua proposta di direttiva relativa allo scambio di informazioni tra le autorità di contrasto degli Stati membri, che si inserisce nel progetto di codice di cooperazione di polizia dell’UE. Le deliberazioni sulla direttiva in seno al Consiglio dell’UE si sono svolte da dicembre 2021 a maggio 2022. Gli argomenti seguenti sono stati oggetto di discussioni approfondite:</p>
<dl>
<dt>– </dt>
<dd>
<i>Invio di una copia a Europol:</i> il progetto di direttiva della Commissione europea prevedeva l’obbligo, in caso di trasmissione di un’informazione da un Paese all’altro, di inviare una copia dell’informazione a Europol, a condizione che l’informazione riguardi un reato compreso nel mandato di Europol. I rappresentanti degli Stati Schengen in seno al gruppo di lavoro hanno espresso il desiderio di attenuare quest’obbligo, prevedendo eccezioni.</dd>
<dt>– </dt>
<dd>
<i>Ricorso al canale di comunicazione SIENA:</i> la Commissione europea chiedeva di prevedere nella direttiva il ricorso esclusivo al canale SIENA per la trasmissione di informazioni tra Stati Schengen. Sono state introdotte eccezioni a questa regola, in particolare per tenere conto di incidenti tecnici inaspettati che potrebbero rendere SIENA temporaneamente indisponibile o per consentire l’utilizzo di canali più rapidi.</dd>
<dt>– </dt>
<dd>
<i>Accesso dello SPOC alle informazioni di cui dispongono le autorità di contrasto:</i> il progetto della Commissione europea prevedeva che lo SPOC potesse accedere direttamente alle banche dati delle autorità di contrasto del proprio Stato. Diversi Paesi, segnatamente quelli dotati di un sistema federalista, hanno evidenziato l’impossibilità di garantire un tale accesso diretto. Anche la Svizzera ha espresso le sue preoccupazioni al riguardo. In seguito alle discussioni il progetto è stato modificato in modo che lo SPOC possa richiedere l’informazione all’autorità di contrasto interessata che, a sua volta, sarà tenuta a trasmettergliela.</dd>
</dl>
<p class="absatz ">Il 13 ottobre 2022 la Commissione per le libertà civili, la giustizia e gli affari interni del Parlamento europeo ha adottato la sua relazione. Il trilogo ha avuto luogo da ottobre a novembre 2022 ed è stato accompagnato da riunioni tecniche e da incontri tra i consiglieri in materia di Giustizia e affari interni (consiglieri GAI). I negoziati in sede di trilogo erano incentrati su altri temi rispetto a quelli affrontati a livello di esperti, ad esempio sui controlli che lo SPOC destinatario di una richiesta di informazione deve effettuare prima di poter trasmettere l’informazione in questione. Il Parlamento europeo ha sottolineato l’importanza di questi controlli, in particolare per evitare che le richieste relative allo scambio di informazioni siano utilizzate a fini politici e per garantire il rispetto dei diritti fondamentali degli individui oggetto dello scambio di informazioni. L’esigenza è stata considerata nel trilogo e rientra nel compromesso scaturito da questa procedura. La Svizzera ha partecipato a tutti gli incontri dei consiglieri GAI e ha potuto sottoporre le proprie proposte durante tutte le tappe della negoziazione.</p>
<p class="absatz ">In occasione dell’ultimo trilogo svoltosi il 29 novembre 2022, la presidenza ceca e i rappresentanti del Parlamento europeo hanno raggiunto un accordo sul testo della direttiva. Il compromesso raggiunto è stato approvato in sessione plenaria dal Parlamento europeo il 15 marzo 2023 e dal Consiglio dei ministri il 24 aprile 2023. L’approvazione ufficiale della direttiva è avvenuta il 10 maggio 2023 tramite sottoscrizione dell’atto giuridico da parte dei presidenti del Parlamento europeo e del Consiglio dell’UE.</p>
</div></section><section id="lvl_1/lvl_1.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.4">1.4 Procedura per il recepimento degli sviluppi dell’acquis di Schengen</a>
</h2>
<div class="collapseable">
<p class="absatzvor ">L’articolo 2 paragrafo 3 AAS obbliga la Svizzera a recepire tutti gli atti adottati dall’UE quale sviluppo dell’acquis di Schengen sin dalla firma dell’AAS avvenuta il 26 ottobre 2004 e, laddove necessario, a trasporli nel diritto svizzero.</p>
<p class="absatz ">L’articolo 7 AAS prevede una procedura speciale per il recepimento e la trasposizione degli sviluppi dell’acquis di Schengen: in un primo momento l’UE notifica «immediatamente» alla Svizzera l’avvenuta adozione di un atto che costituisce uno sviluppo dell’acquis di Schengen. Successivamente, il Consiglio federale dispone di un termine di 30 giorni per comunicare al competente organo dell’UE (Consiglio dell’UE o Commissione europea) se e, all’occorrenza, entro quale termine intende recepire lo sviluppo notificatole. Il termine di 30 giorni inizia a decorrere dalla data dell’adozione dell’atto da parte dell’UE (art. 7 par. 2 lett. a AAS).</p>
<p class="absatz ">Se lo sviluppo da recepire è giuridicamente vincolante, la notifica di un atto da parte dell’UE e la nota di risposta della Svizzera costituiscono uno scambio di note che, dal punto di vista svizzero, è considerato alla stregua di un trattato internazionale. Conformemente ai requisiti costituzionali, l’approvazione formale di questo trattato incombe al Consiglio federale o al Parlamento e, in caso di referendum, al Popolo.</p>
<p class="absatz ">La direttiva notificata alla Svizzera ha carattere vincolante e deve pertanto essere recepita mediante scambio di note.</p>
<p class="absatz ">Nel presente caso, l’approvazione dello scambio di note compete all’Assemblea federale. La Svizzera, nella sua nota di risposta del 7 giugno 2023 relativa al recepimento della direttiva (UE) 2023/977, ha dunque informato l’UE che lo scambio di note potrà entrare in vigore soltanto nella data della notifica da parte della Svizzera dell’adempimento dei suoi requisiti costituzionali (art. 7 par. 2 lett. b AAS). La Svizzera dispone, per recepire e trasporre gli sviluppi dell’acquis di Schengen, di un termine massimo di due anni a decorrere dalla notifica degli atti da parte dell’UE. Entro tale termine dovrà inoltre aver luogo l’eventuale referendum.</p>
<p class="absatz ">Non appena la procedura nazionale sarà completata e tutti i requisiti costituzionali in vista del recepimento e della trasposizione della direttiva UE saranno stati soddisfatti, la Svizzera ne informerà per scritto immediatamente il Consiglio dell’UE e la Commissione europea. Se non è indetto il referendum contro il recepimento e la trasposizione della direttiva UE, la notifica ha luogo immediatamente dopo la scadenza del termine referendario ed equivale alla ratifica dello scambio di note.</p>
<p class="absatz ">La mancata trasposizione entro i termini prestabiliti di uno sviluppo dell’acquis di Schengen da parte della Svizzera rischia di pregiudicare la cooperazione Schengen e pertanto anche la cooperazione Dublino (art. 7 par. 4 AAS in combinato disposto con art. 14 par. 2 dell’Accordo di associazione alla normativa di Dublino<sup><a href="#fn-d7e182" id="fnbck-d7e182">5</a></sup>).</p>
<p class="absatz ">In base alla data di notifica da parte dell’UE (25 aprile 2023), il termine per recepire e trasporre la direttiva (UE) 2023/977 scade dunque il 25 aprile 2025.</p>
<div class="footnotes"><p id="fn-d7e182"><sup><a href="#fnbck-d7e182">5</a></sup><sup></sup>  Accordo del 26 ottobre 2004 tra la Confederazione Svizzera e la Comunità europea relativo ai criteri e ai meccanismi che permettono di determinare lo Stato competente per l’esame di una domanda di asilo introdotta in uno degli Stati membri o in Svizzera; <a href="https://fedlex.data.admin.ch/eli/cc/2008/115" target="_blank">RS <b>0.142.392.68</b></a>.</p></div>
</div></section><section id="lvl_1/lvl_1.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.5">1.5 Alternative esaminate</a>
</h2>
<div class="collapseable">
<p class="absatzvor ">Con l’entrata in vigore della legge del 12 giugno 2009<sup><a href="#fn-d7e200" id="fnbck-d7e200">6</a></sup> sullo scambio di informazioni con gli Stati Schengen (LSIS), è stata attuata nel diritto svizzero la semplificazione dello scambio di informazioni tra autorità di perseguimento penale ai sensi della decisione quadro 2006/960/GAI. La LSIS disciplina le modalità dello scambio di informazioni. La direttiva (UE) 2023/977 precisa queste modalità e definisce le condizioni per lo scambio di informazioni.</p>
<p class="absatz ">Ai fini del recepimento della direttiva (UE) 2023/977 è stato esaminato preliminarmente se fosse più opportuno mantenere una regolamentazione a livello di legge federale o se le norme della direttiva potessero invece essere considerate direttamente applicabili. Una direttiva dell’UE è un atto giuridico che stabilisce un obiettivo che tutti i Paesi dell’UE devono conseguire. La direttiva è vincolante per ogni Stato membro cui è rivolta per quanto concerne l’obiettivo da raggiungere, salva restando la competenza degli organi nazionali in merito alla forma e ai mezzi (art. 288 par. 3 del trattato sul funzionamento dell’UE<sup><a href="#fn-d7e214" id="fnbck-d7e214">7</a></sup>). Spetta pertanto ai singoli Paesi definire disposizioni nazionali per conseguire tale obiettivo. La direttiva conferisce agli Stati membri un mandato legislativo. Si tratta quindi di un atto che deve essere trasposto e le cui disposizioni sono direttamente applicabili soltanto in casi eccezionali. La diretta applicabilità di una direttiva è possibile soltanto se le disposizioni previste dal diritto internazionale sono sufficientemente precise e chiare per costituire, nel caso specifico, la base di una decisione. Le disposizioni devono pertanto essere «giustiziabili», ossia devono definire i diritti e i doveri del singolo e rivolgersi alle autorità incaricate dell’applicazione del diritto<sup><a href="#fn-d7e222" id="fnbck-d7e222">8</a></sup>. Le disposizioni della direttiva (UE) 2023/977 non adempiono questi criteri, ragion per cui una loro applicazione diretta e generale non entra in linea di conto. Occorre quindi una trasposizione nel diritto nazionale. Inoltre, la direttiva (UE) 2023/977, viste le sue disposizioni soggette a interpretazione e alla luce del sistema federalista della Svizzera, non è applicabile in Svizzera senza previo adeguamento specifico al diritto svizzero.</p>
<p class="absatz ">È stata ugualmente esaminata l’opportunità di estendere le disposizioni relative all’assistenza in materia di polizia previste dal titolo quarto del libro terzo del Codice penale svizzero (CP)<sup><a href="#fn-d7e234" id="fnbck-d7e234">9</a></sup>. Si è tuttavia rinunciato a un’estensione in tal senso, dato che le norme di diritto formali in materia di cooperazione di polizia non vanno in linea di principio inserite nel CP.</p>
<p class="absatz ">La LSIS è una legge federale intesa a disciplinare in modo chiaro lo scambio di in-formazioni con gli Stati Schengen ai fini di prevenire, accertare e perseguire reati. La revisione di questa legge speciale ai sensi della direttiva (UE) 2023/977 si rivela per-tanto necessaria. Tuttavia, alla luce delle numerose aggiunte e precisazioni apportate dalla direttiva in materia di scambio di informazioni, la maggior parte delle disposi-zioni della LSIS<sup><a href="#fn-d7e247" id="fnbck-d7e247">10</a></sup> non sono più pertinenti, motivo per cui è necessario sottoporre la legge a una revisione totale.</p>
<div class="footnotes">
<p id="fn-d7e200"><sup><a href="#fnbck-d7e200">6</a></sup><sup></sup>  <a href="https://fedlex.data.admin.ch/eli/cc/2009/815" target="_blank">RS<i> </i><b>362.2</b></a></p>
<p id="fn-d7e214"><sup><a href="#fnbck-d7e214">7</a></sup><sup></sup>  Trattato sul funzionamento dell’Unione europea (versione consolidata), GU C 202 del 7 giugno 2016, pag. 1.</p>
<p id="fn-d7e222"><sup><a href="#fnbck-d7e222">8</a></sup><sup></sup>  DTF <b>136</b> I 297, consid. 8.1.</p>
<p id="fn-d7e234"><sup><a href="#fnbck-d7e234">9</a></sup><sup></sup>  <a href="https://fedlex.data.admin.ch/eli/cc/54/757_781_799" target="_blank">RS <b>311.0</b></a></p>
<p id="fn-d7e247"><sup><a href="#fnbck-d7e247">10</a></sup><sup></sup> Concerne soltanto il testo tedesco.</p>
</div>
</div></section><section id="lvl_1/lvl_1.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.6">1.6 Rapporto con il programma di legislatura e il piano finanziario, nonché con le strategie del Consiglio federale</a>
</h2>
<div class="collapseable">
<p class="absatzvor ">Il presente progetto non è stato menzionato né nel messaggio del 24 gennaio 2024<sup><a href="#fn-d7e259" id="fnbck-d7e259">11</a></sup> sul programma di legislatura 2023–2027 né nel decreto federale del 6 giugno 2024<sup><a href="#fn-d7e271" id="fnbck-d7e271">12</a></sup> sul programma di legislatura 2023–2027. Fa parte dell’indirizzo politico 3 secondo cui «la Svizzera garantisce la sicurezza, promuove la pace e agisce in modo coerente e affidabile a livello internazionale», e più precisamente dell’obiettivo 19 intitolato «La Svizzera previene i conflitti armati e combatte il terrorismo, l’estremismo violento e tutte le forme di criminalità in modo efficace con gli strumenti adeguati». Nel messaggio è annunciato che «nella prima metà della legislatura il Consiglio federale adotterà il messaggio concernente il recepimento e la trasposizione della direttiva 2023/977/UE […] relativa allo scambio di informazioni tra le autorità di contrasto degli Stati membri, che abroga la decisione quadro 2006/960/GAI del Consiglio».</p>
<p class="absatz ">Precisando il quadro esistente, la direttiva (UE) 2023/977 permette uno scambio più efficace delle informazioni pertinenti per le autorità di contrasto degli Stati membri o associati. Il fatto di condividere tali informazioni con le autorità competenti entro i termini impartiti è in linea con gli obiettivi in materia di lotta alla violenza, alla criminalità e al terrorismo e consente di contrastare in modo efficace tali fenomeni. Pertanto, con il recepimento e la trasposizione della direttiva, la Svizzera contribuisce a garantire la sicurezza dei propri abitanti come pure di quelli degli altri Stati Schengen.</p>
<div class="footnotes">
<p id="fn-d7e259"><sup><a href="#fnbck-d7e259">11</a></sup><sup></sup> <a href="https://fedlex.data.admin.ch/eli/fga/2024/525" target="_blank">FF <b>2024 </b>525</a></p>
<p id="fn-d7e271"><sup><a href="#fnbck-d7e271">12</a></sup><sup></sup> <a href="https://fedlex.data.admin.ch/eli/fga/2024/1440" target="_blank">FF <b>2024 </b>1440</a></p>
</div>
</div></section>
</div></section><section id="lvl_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_2">2 Procedura di consultazione</a>
</h1>
<div class="collapseable">
<section id="lvl_2/lvl_2.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.1">2.1 Riassunto</a>
</h2>
<div class="collapseable">
<p class="absatzvor ">Dall’8 dicembre 2023 al 22 marzo 2024 è stata condotta una procedura di consultazione in virtù dell’articolo 3 capoverso 1 lettere b e c della legge del 18 marzo 2005<sup><a href="#fn-d7e291" id="fnbck-d7e291">13</a></sup> sulla consultazione.</p>
<p class="absatz ">Sono pervenuti in totale 37 pareri. Hanno risposto 24 Cantoni, quattro partiti politici, il Tribunale federale e il Tribunale amministrativo federale nonché sette altre cerchie interessate. Sei partecipanti hanno rinunciato espressamente a pronunciarsi. Sette partecipanti sono favorevoli al recepimento e alla trasposizione della direttiva (UE) 2023/977 senza addurre osservazioni. 16 partecipanti sostengono o accolgono favorevolmente il progetto con riserva di determinate osservazioni. I risultati della procedura di consultazione sono presentati nel rapporto ad hoc<sup><a href="#fn-d7e304" id="fnbck-d7e304">14</a></sup>.</p>
<p class="absatz ">Sette Cantoni (BE, ZH, TI, NW, AR, GE, SO, LU) e i quattro partiti politici che si sono espressi nella procedura di consultazione (PS, Il Centro, PLR e UDC), sottolineano il valore aggiunto del progetto. Due Cantoni (SO, NW) e i quattro partiti menzionati ritengono che la trasposizione della direttiva (UE) 2023/977 avrà un impatto positivo sulla sicurezza interna.</p>
<p class="absatz ">Diversi partecipanti (NW, SG, ZH e la Conferenza delle e dei comandanti di polizia della Svizzera [CCPCS]) manifestano tuttavia le loro preoccupazioni in merito all’attuazione del progetto da parte dei Cantoni ed evidenziano il fatto che l’adeguamento delle leggi cantonali richiederà tempo. Tre partecipanti (ZH, CCPCS e la Conferenza delle direttrici e dei direttori dei dipartimenti cantonali di giustizia e polizia [CDDGP]) chiedono alla Confederazione di lanciare un progetto volto a sostenere i Cantoni in tale compito. Sette partecipanti (BE, SG, UR, VD, CCPCS, PS e Il Centro) sollevano la questione del coordinamento del presente progetto con il progetto POLAP.</p>
<p class="absatz ">AsyLex auspica che il trattamento e lo scambio di dati venga limitato allo stretto necessario. Anche il PS e il PLR menzionano questo punto e sottolineano che la protezione dei dati debba essere garantita. Il Cantone di San Gallo solleva la questione del coordinamento tra le leggi federali e cantonali sulla protezione dei dati.</p>
<p class="absatz ">La definizione delle autorità di perseguimento penale che possono essere interpellate sulla base della LSIS riveduta suscita domande riguardo al ruolo dei pubblici ministeri. Secondo il Cantone di Berna non è chiaro se questi ultimi rientrino nella definizione, mentre il Cantone di Basilea Campagna auspica che ne vengano esclusi.</p>
<p class="absatz ">AsyLex, il Cantone di Lucerna e Il Centro approvano la designazione della Centrale operativa e d’allarme di fedpol (COA fedpol) quale punto di contatto unico. I Cantoni di Nidvaldo e Uri chiedono che la COA fedpol traduca le richieste prima di inoltrarle ai Cantoni. Anche la classificazione delle richieste come «urgente» suscita diverse reazioni: mentre il Cantone di Soletta ritiene chiari i criteri proposti, i Cantoni di Basilea Campagna e Obvaldo sono dell’opinione che tale classificazione debba essere utilizzata in modo restrittivo. Otto partecipanti (BL, BE, UR, TI, FR, NW, OW e CCPCS) esprimono inoltre i loro dubbi in merito ai termini di risposta.</p>
<p class="absatz ">I pareri pervenuti sono prevalentemente positivi. Ciononostante, il decreto federale ha subito alcuni adeguamenti puntuali e il messaggio è stato precisato in modo da tenere debitamente conto delle preoccupazioni espresse dai partecipanti alla procedura di consultazione. Qui di seguito, tali considerazioni sono esaminate in maniera più approfondita.</p>
<div class="footnotes">
<p id="fn-d7e291"><sup><a href="#fnbck-d7e291">13</a></sup><sup></sup> <a href="https://fedlex.data.admin.ch/eli/cc/2005/542" target="_blank">RS <b>172.061</b></a></p>
<p id="fn-d7e304"><sup><a href="#fnbck-d7e304">14</a></sup><sup></sup> Rapporto sui risultati della procedura di consultazione: www.admin.ch &gt; Diritto federale &gt; Procedure di consultazione &gt; Procedure di consultazione concluse &gt; 2023 &gt; DFGP.</p>
</div>
</div></section><section id="lvl_2/lvl_2.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.2">2.2 Valutazione dei risultati della procedura di consultazione</a>
</h2>
<div class="collapseable">
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Trasposizione da parte dei Cantoni</p>
<p class="absatz ">Diversi Cantoni hanno manifestato le loro preoccupazioni riguardo alla trasposizione della direttiva sul piano giuridico, in quanto ritengono difficile, se non impossibile, emanare le basi giuridiche necessarie entro la fine del termine di trasposizione della direttiva (UE) 2023/977. Secondo la CCPCS non sarebbe opportuno lasciare che ogni Cantone decida autonomamente se trasporre le nuove disposizioni e in che modo farlo. È dell’avviso che la Confederazione disponga delle competenze necessarie per disciplinare lo scambio di informazioni a livello nazionale mediante il Codice di procedura penale<sup><a href="#fn-d7e330" id="fnbck-d7e330">15</a></sup> e che dovrebbe ricorrervi. Considerate le domande da chiarire in vista della trasposizione, diversi partecipanti chiedono che la Confederazione lanci e diriga un progetto nazionale consacrato alla trasposizione della direttiva (UE) 2023/977.</p>
<p class="absatz ">Pur comprendendo le preoccupazioni espresse, il Consiglio federale fa tuttavia notare che lo scambio di informazioni tra la Svizzera e gli altri Stati Schengen non è una novità. I Cantoni trasmettono già informazioni richieste alla COA fedpol in virtù della decisione quadro 2006/960/GAI. Le basi giuridiche cantonali sull’assistenza amministrativa in materia di informazioni consentono inoltre già di trasmettere informazioni alla COA fedpol al fine di rispondere a richieste inviate dagli Stati Schengen. Anche i processi necessari a scambiare informazioni entro i termini previsti esistono già. Nemmeno lo scambio di informazioni spontaneo costituisce una novità. Sin dal recepimento della decisione quadro 2006/960/GAI i Cantoni sono tenuti, a determinate condizioni, a trasmettere spontaneamente informazioni agli Stati Schengen. Già in passato i Cantoni hanno quindi dovuto creare, laddove necessario, le pertinenti basi giuridiche nel loro diritto cantonale<sup><a href="#fn-d7e343" id="fnbck-d7e343">16</a></sup>.</p>
<p class="absatz ">Gli articoli 10 capoverso 3 e 12 capoverso 4 del disegno di legge creano ora una base che obbliga i Cantoni a trasmettere le informazioni alla COA fedpol. Questa base si applica tuttavia soltanto nella misura in cui la Confederazione dispone, in tale settore, di una competenza legislativa (v. commenti agli art. 10 cpv. 3 e 12 cpv. 4). Non rientrano nel suo campo di applicazione in particolare i dati di polizia criminale (indagini preliminari), ad eccezione delle fattispecie che sottostanno alla giurisdizione federale. Si tratta tuttavia di una parte rilevante delle informazioni interessate per la quale i Cantoni devono disporre di una propria base giuridica che consenta loro di trasmettere informazioni alla COA fedpol ai fini di prevenire, accertare e perseguire reati. Le leggi cantonali sulla polizia dovrebbero già contenere le basi giuridiche necessarie per collaborare con le autorità di polizia della Confederazione e per scambiare informazioni ai fini della prevenzione e dell’individuazione di crimini.</p>
<p class="absatz ">Non prevedere lo scambio di informazioni tramite procedura di richiamo<sup><a href="#fn-d7e360" id="fnbck-d7e360">17</a></sup> è stata una scelta consapevole, visto che la creazione di una relativa base giuridica è una questione complessa e richiede molto tempo e che l’attuazione nell’ambito di uno sviluppo dell’acquis di Schengen non ha alcuna pertinenza. Le basi giuridiche e i processi esistenti dovrebbero inoltre già consentire lo scambio di informazioni nel rispetto dei termini previsti.</p>
<p class="absatz ">Infine, occorre sottolineare che le modifiche più importanti comportate dalla direttiva (UE) 2023/977 riguardano la Confederazione (istituzione di uno SPOC e di un sistema per gestire i casi in entrata e uscita oppure «case management system», nonché utilizzo di SIENA). Considerando che finora lo scambio di informazioni si svolge già prevalentemente tramite la COA fedpol e che la comunicazione corrispondente tramite COA fedpol è già consolidata, i Cantoni in tale ambito non sono direttamente interessati e non devono né procedere a modifiche di ordine tecnico né creare nuove strutture. Vista la struttura prevista, il termine di otto ore concerne esclusivamente la COA fedpol e non i Cantoni, visto che tra questi ultimi e gli altri Stati Schengen non ha luogo alcuno scambio diretto di informazioni.</p>
<p class="absatz ">Il Consiglio federale non prevede pertanto alcun progetto consacrato alla trasposizione della direttiva (UE) 2023/977. Ritiene che il presente messaggio tratti le domande sollevate nell’ambito della procedura di consultazione e che fedpol sarà in grado di rispondere a eventuali ulteriori quesiti che potrebbero sorgere successivamente nel corso della trasposizione. Il coordinamento può essere garantito tramite strutture esistenti quali la CDDGP o la CCPCS.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Protezione dei dati</p>
<p class="absatz ">La protezione dei dati è un tema menzionato da diversi partecipanti alla consultazione, alcuni dei quali sottolineano l’importanza di norme rigorose in materia di protezione dei dati al fine di tutelare la sfera privata delle persone interessate. Il Cantone di San Gallo auspica un chiarimento per quanto concerne l’esercizio della vigilanza (Incaricato federale della protezione dei dati e della trasparenza [IFPDT] o incaricato cantonale) e il diritto applicabile (federale o cantonale) a seconda del caso, ad esempio quando dati cantonali sono trasmessi ad autorità di perseguimento penale di altri Stati Schengen. In merito all’articolo 4 capoverso 2 (protezione dei dati) e all’allegato 2 dell’avamprogetto di legge, AsyLex fa presente che determinate informazioni soggette a trasmissione concernono persone che non hanno commesso alcun reato, come nel caso di persone che accompagnano la persona oggetto della richiesta di informazioni. AsyLex sostiene che la trasmissione di dati personali ad altri Stati Schengen debba essere limitata allo stretto necessario e chiede di concretizzare le disposizioni previste affinché la trasmissione di informazioni sia consentita soltanto se queste ultime permettono, in un caso concreto, di prevenire, accertare o perseguire un reato.</p>
<p class="absatz ">Anche il Consiglio federale considera la protezione dei dati un tema centrale e reputa che le disposizioni previste dal presente progetto siano sufficienti a garantire il principio di proporzionalità nel trattamento e nella trasmissione di dati personali. Il trattamento dei dati da parte delle autorità cantonali di perseguimento penale sottostà alle leggi cantonali sulla protezione dei dati e alla vigilanza dell’incaricato cantonale della protezione dei dati. Ciò vale dal momento della ricezione di informazioni della COA fedpol fino alla trasmissione di informazioni a quest’ultima. Quando la COA fedpol trasmette dati ad altri Stati Schengen e a Europol trova applicazione la legge federale del 25 settembre 2020<sup><a href="#fn-d7e378" id="fnbck-d7e378">18</a></sup> sulla protezione dei dati (LPD) e l’IFPDT funge da autorità di vigilanza. Inoltre, si applica la LPD se i dati sono registrati in un sistema d’informazione federale; se invece i dati sono conservati in un sistema d’informazione cantonale, allora si applica la legge sulla protezione dei dati del pertinente Cantone. Non appena le informazioni ricevute dall’estero sono registrate in un sistema d’informazione, sono determinanti le disposizioni giuridiche (responsabilità, utilizzazione, diritti di accesso, termini di cancellazione ecc.) del sistema d’informazione in questione.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Coordinamento con il progetto POLAP</p>
<p class="absatz ">Secondo diversi partecipanti il progetto POLAP (dal tedesco «Polizeiliche Abfrageplattform» ovvero piattaforma di consultazione di polizia) sostiene l’obiettivo perseguito dalla direttiva (UE) 2023/977. La CCPCS auspica che la Confederazione disciplini lo scambio di informazioni mediante procedura di richiamo, dato che dispone delle competenze necessarie per legiferare e che con POLAP esiste già un progetto concreto che getta le basi per la trasposizione della direttiva in relazione alle autorità di polizia. Considerata la concomitanza temporale, il Cantone di San Gallo solleva la questione se non sarebbe indicato coordinare l’attuazione giuridica del progetto POLAP con quella della direttiva. Il Cantone di Uri chiede di esaminare se, nel quadro del progetto POLAP, la Confederazione non potrebbe accedere direttamente alle informazioni richieste senza doversi rivolgere ai Cantoni.</p>
<p class="absatz ">Il Consiglio federale è dell’avviso che i due progetti si distinguono sia per quanto riguarda lo scadenzario sia per lo scopo perseguito. La direttiva (UE) 2023/977 verte sullo scambio di informazioni, mentre POLAP concerne l’accesso a informazioni e più precisamente la messa in rete di diverse banche dati nazionali e cantonali. La direttiva (UE) 2023/977 non crea inoltre nessun obbligo di accesso diretto alle informazioni disponibili, bensì un obbligo per i Cantoni di trasmettere le informazioni disponibili. POLAP, invece, collegherà le banche dati di polizia cantonali tra loro e con le banche dati di polizia nazionali e internazionali, in modo da garantire l’interoperabilità all’interno della Svizzera (interoperabilità nazionale). Con un’unica interrogazione sarà infatti possibile consultare diversi sistemi cantonali, federali e anche internazionali. Non ha alcun senso trattare l’attuazione giuridica della direttiva e di POLAP nel medesimo contesto. POLAP non prevede peraltro la comunicazione diretta di dati dai Cantoni alla Confederazione. Inoltre la Confederazione non dispone delle necessarie competenze normative per consentire completamente lo scambio di informazioni tramite procedura di richiamo. Vista la ripartizione delle competenze nel settore di polizia, i Cantoni devono disporre di proprie basi giuridiche anche per essere collegati a POLAP.</p>
<p class="titelartikelkomm man-font-style-italic ">Art. 9 <span class="man-font-style-normal">Termini</span></p>
<p class="absatz ">Diversi partecipanti alla consultazione hanno espresso le loro preoccupazioni in merito ai termini previsti nella LSIS riveduta per la comunicazione delle informazioni richieste. Alcuni Cantoni sostengono che per i loro pubblici ministeri e le loro polizie cantonali sarà difficile osservare tali termini, soprattutto il termine di otto ore nel caso di richieste urgenti.</p>
<p class="absatz ">Il Consiglio federale condivide queste preoccupazioni. Ritiene che la distinzione tra informazioni disponibili direttamente e indirettamente debba essere affinata, visto il suo impatto diretto sui termini. Il Consiglio federale afferma che la Svizzera non è l’unico Stato a interrogarsi su questo punto. L’interpretazione delle definizioni di «informazioni direttamente accessibili» e di «informazioni indirettamente accessibili» è stata fonte di problemi per diversi Stati Schengen. Secondo il tenore dell’articolo 2 numero 6 della direttiva (UE) 2023/977 sono considerate direttamente accessibili le informazioni contenute in una banca dati a cui può accedere direttamente il punto di contatto unico o l’autorità di contrasto competente dello Stato membro a cui sono richieste le informazioni. Secondo tale definizione tutti i dati in possesso delle autorità di perseguimento penale (anche quelle cantonali) sarebbero di fatto direttamente accessibili e dovrebbero essere trasmessi entro termini brevi. Soltanto le informazioni disponibili presso altre autorità (ad es. autorità di protezione dei minori e degli adulti) sarebbero quindi considerate come indirettamente accessibili. Sono state chieste delucidazioni all’UE al fine di stabilire il modo in cui attuare tale norma nella pratica. Visto il sistema federalista della Svizzera, l’UE ha precisato che sono qualificate come indirettamente accessibili le informazioni che lo SPOC può ottenere soltanto facendone richiesta a un’altra autorità di perseguimento penale. Lo SPOC non può accedere direttamente a tutti i dati dei sistemi d’informazione cantonali a causa del sistema federalista. Le informazioni devono essere richieste alle autorità cantonali di perseguimento penale, motivo per cui sono considerate come indirettamente accessibili. Ne consegue quindi che le informazioni raccolte dalla COA fedpol presso i Cantoni dovranno essere fornite entro un termine di tre giorni nel caso di richieste urgenti ed entro sette giorni per le richieste non urgenti. In questo modo i Cantoni disporranno di più tempo per trattare le richieste di informazioni. Il disegno di legge è stato adeguato in modo da tenere debitamente conto della nuova interpretazione della direttiva (UE) 2023/977.</p>
<div class="footnotes">
<p id="fn-d7e330"><sup><a href="#fnbck-d7e330">15</a></sup><sup></sup> <a href="https://fedlex.data.admin.ch/eli/cc/2010/267" target="_blank">RS <b>312.0</b></a></p>
<p id="fn-d7e343"><sup><a href="#fnbck-d7e343">16</a></sup><sup></sup> <a href="https://fedlex.data.admin.ch/eli/fga/2008/1669" target="_blank">FF <b>2008</b> 7809</a>, in particolare 7833.</p>
<p id="fn-d7e360"><sup><a href="#fnbck-d7e360">17</a></sup><sup></sup> La procedura di richiamo è una modalità di comunicazione automatizzata di dati che permette al destinatario dei dati di decidere, sulla base di un’autorizzazione del responsabile della collezione di dati, di propria iniziativa e senza controllo preventivo il momento e l’estensione della comunicazione dei dati.</p>
<p id="fn-d7e378"><sup><a href="#fnbck-d7e378">18</a></sup><sup></sup>  <a href="https://fedlex.data.admin.ch/eli/cc/2022/491" target="_blank">RS <b>235.1</b></a></p>
</div>
</div></section><section id="lvl_2/lvl_2.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.3">2.3 Modifiche del progetto in seguito alla consultazione</a>
</h2>
<div class="collapseable"><p class="absatzvor ">L’articolo 2 dell’avamprogetto di legge è stato modificato al fine di tenere conto delle preoccupazioni espresse da alcuni partecipanti alla consultazione. Nello specifico, è stata adeguata la definizione di autorità di perseguimento penale di cui all’articolo 2 lettera b così da riprendere la formulazione della direttiva, nonché la definizione delle informazioni disponibili direttamente e indirettamente di cui all’articolo 2 lettera d conformemente ai chiarimenti forniti dall’UE (v. n. 2.2, Termini). Il messaggio è inoltre stato completato al fine di rispondere a determinate domande sorte in sede di procedura di consultazione e di tenere conto delle osservazioni espresse dai partecipanti.</p></div></section>
</div></section><section id="lvl_3"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_3">3 Presentazione della direttiva (UE) 2023/977</a>
</h1>
<div class="collapseable">
<section id="lvl_3/lvl_3.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.1">3.1 Panoramica della direttiva (UE) 2023/977</a>
</h2>
<div class="collapseable">
<p class="absatzvor ">La direttiva (UE) 2023/977 relativa allo scambio di informazioni tra le autorità di contrasto degli Stati membri è stata elaborata allo scopo di modernizzare il quadro normativo esistente e di armonizzare lo scambio di informazioni nello spazio Schengen. La direttiva abroga la decisione quadro 2006/960/GAI del Consiglio che concretizzava il principio di disponibilità delle informazioni a livello europeo e che la Svizzera ha trasposto nel suo diritto nazionale con l’entrata in vigore della LSIS. La decisione quadro promuoveva già lo scambio di informazioni tra autorità di perseguimento penale degli Stati europei, ragion per cui la direttiva (UE) 2023/977 non richiede la creazione di un sistema completamente nuovo. I processi esistenti vengono modernizzati e uniformati. La direttiva contiene pertanto diverse precisazioni atte ad adeguare il quadro giuridico relativo allo scambio di informazioni in materia di polizia.</p>
<p class="absatz ">Innanzitutto, nella direttiva sono precisati i diversi termini previsti per rispondere a una richiesta di informazioni presentata da un altro Stato Schengen. Come finora, nei casi urgenti le informazioni devono essere condivise entro otto ore, nella misura in cui siano direttamente accessibili. Per le richieste urgenti relative a informazioni indirettamente accessibili il termine previsto è di tre giorni. Per tutte le altre richieste il termine ora è di sette giorni.</p>
<p class="absatz ">La direttiva (UE) 2023/977 amplia ugualmente il campo d’applicazione dello scambio di informazioni su richiesta. Non si tratta infatti più di rispondere soltanto alle richieste di informazione concernenti reati gravi, ma anche a quelle su reati passibili di una pena detentiva superiore a un anno.</p>
<p class="absatz ">Per rispondere a queste richieste, ogni Stato Schengen dispone di uno SPOC operativo 24 ore su 24, sette giorni su sette, dotato di un sistema di gestione dei casi e di un accesso ai dati richiesti. La novità introdotta dalla direttiva consiste nella precisazione dei compiti che lo SPOC deve svolgere nonché delle sue capacità, della sua organizzazione e composizione. Tali disposizioni mirano a definire uno standard comune per tutti gli SPOC dello spazio Schengen. </p>
<p class="absatz ">Inoltre la direttiva (UE) 2023/977 menziona esplicitamente il principio di disponibilità secondo cui un agente delle autorità di contrasto di uno Stato membro che necessita di determinate informazioni nell’esercizio delle sue funzioni possa ottenerle dalle autorità di contrasto di un altro Stato membro che ne è in possesso e che le condivide per gli scopi indicati. Ciò implica che lo SPOC dovrà poter ottenere le informazioni disponibili sui reati contemplati dalla direttiva dalle autorità di contrasto (comprese quelle cantonali) incaricate della prevenzione e dell’individuazione dei reati e delle relative indagini in virtù del diritto nazionale. Un accesso diretto non è invece necessario. La direttiva prevede anche la possibilità di scambiare direttamente informazioni tra autorità di contrasto senza dover passare tramite lo SPOC. Questo aspetto non sarà tuttavia considerato nell’ambito della trasposizione nel diritto svizzero (v. n. 3.2).</p>
<p class="absatz ">Sarà inoltre rafforzato il ruolo di Europol. Tutti gli scambi di informazioni di polizia all’interno dello spazio Schengen saranno effettuati in via prioritaria tramite il canale protetto SIENA, gestito per l’appunto da Europol. Per i casi rientranti nel suo mandato, Europol dovrà in linea di principio essere messo in copia degli scambi al fine di ricevere maggiori informazioni per adempiere i suoi compiti.</p>
<p class="absatz ">La questione della protezione dei dati è un elemento centrale della direttiva (UE) 2023/977. Il testo rinvia direttamente alla direttiva (UE) 2016/680<sup><a href="#fn-d7e425" id="fnbck-d7e425">19</a></sup> che la Svizzera ha recepito nel quadro della LPD entrata in vigore il 1° settembre 2023. La direttiva (UE) 2016/680 verte sulla protezione delle persone fisiche con riguardo al trattamento dei dati personali da parte delle autorità competenti ai fini di prevenzione, indagine, accertamento e perseguimento di reati o di esecuzione di sanzioni penali, nonché alla libera circolazione di tali dati.</p>
<div class="footnotes"><p id="fn-d7e425"><sup><a href="#fnbck-d7e425">19</a></sup><sup></sup>  Direttiva (UE) 2016/680 del Parlamento europeo e del Consiglio, del 27 aprile 2016, relativa alla protezione delle persone fisiche con riguardo al trattamento dei dati personali da parte delle autorità competenti a fini di prevenzione, indagine, accertamento e perseguimento di reati o esecuzione di sanzioni penali, nonché alla libera circolazione di tali dati e che abroga la decisione quadro 2008/977/GAI del Consiglio, GU L 119 del 4 maggio 2016, p. 89.</p></div>
</div></section><section id="lvl_3/lvl_3.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.2">3.2 Contenuto della direttiva (UE) 2023/977</a>
</h2>
<div class="collapseable">
<p class="absatzvor ">Il presente numero fornisce una panoramica più dettagliata della direttiva europea, evidenziando i diversi capi di cui si compone.</p>
<section id="lvl_3/lvl_3.2/lvl_3.2.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_3/lvl_3.2/lvl_3.2.1">3.2.1 Disposizioni generali</a>
</h3>
<div class="collapseable">
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Oggetto e ambito d’applicazione (art. 1)</p>
<p class="absatz ">L’articolo 1 della direttiva definisce innanzitutto l’oggetto della direttiva: «La presente direttiva stabilisce norme armonizzate per lo scambio adeguato e rapido di informazioni tra le autorità di contrasto competenti al fine della prevenzione e dell’individuazione dei reati e delle relative indagini». A tal fine, la direttiva stabilisce norme riguardanti quattro ambiti specifici:</p>
<dl>
<dt>– </dt>
<dd>le richieste di informazioni presentate allo SPOC di un altro Stato membro o associato;</dd>
<dt>– </dt>
<dd>la trasmissione di propria iniziativa da parte di uno Stato membro o associato di informazioni pertinenti allo SPOC di un altro Stato membro o associato;</dd>
<dt>– </dt>
<dd>il canale prestabilito di comunicazione da utilizzare per lo scambio di informazioni;</dd>
<dt>– </dt>
<dd>l’organizzazione, i compiti, la composizione e le capacità degli SPOC di ogni Stato membro o associato.</dd>
</dl>
<p class="absatz ">Il paragrafo 2 restringe l’ambito d’applicazione della direttiva specificando in modo esplicito che essa non si applica agli scambi di informazioni disciplinati da altri atti giuridici dell’UE. Precisa inoltre che gli Stati membri o associati possono adottare o mantenere accordi bilaterali o multilaterali volti ad agevolare ulteriormente lo scambio di informazioni.</p>
<p class="absatz ">Il paragrafo 3 statuisce che la direttiva non impone agli Stati membri o associati di procurarsi le informazioni mediante misure coercitive, di conservare le informazioni ai fini esclusivi della loro comunicazione agli altri Stati membri o associati o di comunicare a un altro Stato membro o associato informazioni da utilizzare a titolo di prova nell’ambito di un procedimento giudiziario.</p>
<p class="absatz ">Il paragrafo 4 precisa quest’ultimo punto, stabilendo che non è consentito a uno Stato membro o associato di utilizzare le informazioni ottenute in virtù della direttiva a titolo di prova nell’ambito di un procedimento giudiziario, salvo il caso in cui lo Stato che ha fornito le informazioni vi abbia acconsentito.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Definizioni (art. 2)</p>
<p class="absatz ">L’articolo 2 della direttiva elenca diverse definizioni sulle quali si basano gli articoli seguenti.</p>
<p class="absatz ">Il numero 1 definisce le autorità di contrasto competenti: si tratta di qualsiasi autorità di polizia, doganale o altra autorità competente, ai sensi del diritto nazionale, a esercitare l’autorità e ad adottare misure coercitive ai fini della prevenzione e dell’individuazione dei reati o delle relative indagini. Come nella decisione quadro, si fa riferimento a tutte le autorità che perseguono le attività criminali, andando quindi a coprire un campo che spazia da operazioni di intelligence criminale fino alle indagini penali vere e proprie, comprese le attività dei pubblici ministeri nel settore del perseguimento penale. Per la Svizzera, questa definizione include anche le autorità cantonali di polizia e di perseguimento penale. I servizi delle attività informative sono per contro esplicitamente esclusi da tale definizione.</p>
<p class="absatz ">Il numero 2 statuisce invece che per autorità di contrasto designata s’intende un’autorità di contrasto autorizzata a presentare richieste di informazioni agli SPOC di altri Stati membri o associati.</p>
<p class="absatz ">Il numero 3 contiene la definizione di reato grave. La direttiva rimanda a tale riguardo a due altri atti dell’UE, ossia alla decisione quadro 2002/584/GAI<sup><a href="#fn-d7e473" id="fnbck-d7e473">20</a></sup> del Consiglio relativa al mandato d’arresto europeo e alle procedure di consegna tra Stati membri e al regolamento (UE) 2016/794<sup><a href="#fn-d7e481" id="fnbck-d7e481">21</a></sup> che disciplina l’attività di Europol. Sono pertanto considerati reati gravi ai sensi della direttiva i reati che possono essere oggetto di un mandato di arresto europeo e che rientrano nel mandato di Europol.</p>
<p class="absatz ">I numeri 4–7 definiscono le informazioni nonché le loro categorie. Viene in particolare fatta la distinzione tra informazioni direttamente e indirettamente accessibili. Un’informazione è considerata direttamente accessibile se lo SPOC o un’autorità di contrasto competente dello Stato membro o associato vi ha accesso. L’informazione è invece indirettamente accessibile se lo SPOC o un’autorità di contrasto competente dello Stato membro o associato deve richiedere l’informazione ad altre autorità pubbliche o a parti private. L’interpretazione delle definizioni di «informazioni direttamente accessibili» e di «informazioni indirettamente accessibili» è stata fonte di problemi per diversi Stati Schengen. Secondo il tenore dell’articolo 2 numero 6 della direttiva (UE) 2023/977 sono considerate direttamente disponibili tutte le informazioni a cui un’autorità di contrasto può accedere direttamente. Secondo tale definizione tutti i dati in possesso delle autorità di perseguimento penale (polizia, pubblici ministeri, autorità doganali ecc.) sarebbero di fatto direttamente accessibili e dovrebbero essere trasmessi entro termini brevi. Soltanto le informazioni disponibili presso altre autorità (ad es. autorità di protezione dei minori e degli adulti) sarebbero quindi considerate come indirettamente accessibili. L’UE ha precisato nei confronti della Svizzera che sono qualificate come indirettamente accessibili le informazioni che lo SPOC può ottenere soltanto facendone richiesta a un’altra autorità di perseguimento penale. In virtù del sistema federalista della Svizzera, lo SPOC non ha accesso diretto ai dati dei sistemi d’informazione cantonali. Le informazioni devono quindi essere richieste alle autorità cantonali di perseguimento penale. Secondo la direttiva, questo tipo di dati e informazioni sono considerati indirettamente accessibili.</p>
<p class="absatz ">L’ultima definizione concerne i dati personali (n. 8). A tale riguardo la direttiva rinvia alla direttiva (UE) 2016/680 che la Svizzera ha già recepito e trasposto.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Principi sullo scambio di informazioni (art. 3)</p>
<p class="absatz ">L’articolo 3 definisce i principi che sottendono allo scambio di informazioni tra Stati membri o associati, ossia:</p>
<dl>
<dt>– </dt>
<dd>
<i>il principio di disponibilità:</i> le informazioni a disposizione delle autorità di contrasto di uno Stato membro o associato possono essere comunicate allo SPOC o alle autorità di contrasto competenti di altri Stati membri o associati;</dd>
<dt>– </dt>
<dd>
<i>il principio dell’accesso equivalente: </i>le condizioni per la richiesta di informazioni agli SPOC o alle autorità di contrasto competenti di altri Stati membri o associati sono equivalenti a quelle applicabili per la richiesta di informazioni analoghe all’interno di uno Stato;</dd>
<dt>– </dt>
<dd>
<i>il principio di riservatezza:</i> lo Stato che riceve un’informazione contrassegnata come riservata dallo Stato che la trasmette protegge questa informazione conformemente alle prescrizioni stabilite nel proprio diritto nazionale, offrendo un livello di riservatezza analogo a quello del diritto nazionale dello Stato che ha comunicato l’informazione;</dd>
<dt>– </dt>
<dd>
<i>il principio della proprietà dei dati:</i> le informazioni ottenute da un altro Stato possono essere comunicate a un altro Stato membro o associato o a Europol solo con il consenso dello Stato che le ha comunicate inizialmente e alle condizioni dallo stesso imposte;</dd>
<dt>– </dt>
<dd>
<i>il principio dell’affidabilità dei dati:</i> i dati personali scambiati in virtù della direttiva che risultano inesatti, incompleti o non più aggiornati devono essere cancellati o rettificati, o il loro trattamento deve essere limitato, e lo Stato destinatario deve esserne informato.</dd>
</dl>
<div class="footnotes">
<p id="fn-d7e473"><sup><a href="#fnbck-d7e473">20</a></sup><sup></sup>  Decisione quadro del Consiglio, del 13 giugno 2002, relativa al mandato d’arresto europeo e alle procedure di consegna tra Stati membri – Dichiarazioni di alcuni Stati membri sull’adozione della decisione quadro, GU L 190 del 18 luglio 2002, pag. 1.</p>
<p id="fn-d7e481"><sup><a href="#fnbck-d7e481">21</a></sup><sup></sup>  Regolamento (UE) 2016/794 del Parlamento europeo e del Consiglio, dell’11 maggio 2016, che istituisce l’Agenzia dell’Unione europea per la cooperazione nell’attività di contrasto (Europol) e sostituisce e abroga le decisioni del Consiglio 2009/371/GAI, 2009/934/GAI, 2009/935/GAI, 2009/936/GAI e 2009/968/GAI, GU L 135 del 24 maggio 2016, pag. 53.</p>
</div>
</div></section><section id="lvl_3/lvl_3.2/lvl_3.2.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_3/lvl_3.2/lvl_3.2.2">3.2.2 Scambio di informazioni attraverso gli SPOC</a>
</h3>
<div class="collapseable">
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Richieste di informazioni ai punti di contatto unici (art. 4)</p>
<p class="absatz ">L’articolo 4 disciplina la richiesta di informazioni stessa. Il paragrafo 1 prevede che gli Stati membri o associati presentino alla Commissione europea un elenco delle autorità di contrasto da essi designate, ossia le autorità che insieme allo SPOC sono autorizzate a presentare richieste di informazioni agli SPOC di altri Stati membri o associati.</p>
<p class="absatz ">Quando le autorità di contrasto designate presentano una domanda a uno SPOC di un altro Stato, ne inviano contemporaneamente copia al loro SPOC. Il paragrafo 2 prevede una possibilità di derogare a questa disposizione qualora l’applicazione di quest’ultima rischi di compromettere un’indagine altamente sensibile in corso che richiede un adeguato livello di riservatezza, i casi di terrorismo o la sicurezza di una persona.</p>
<p class="absatz ">Il paragrafo 3 precisa le condizioni da soddisfare per presentare una domanda allo SPOC di un altro Stato membro o associato. Devono sussistere motivi oggettivi per ritenere che le informazioni richieste siano necessarie e proporzionate ai fini della prevenzione o individuazione dei reati o delle relative indagini, e che l’altro Stato disponga delle informazioni richieste.</p>
<p class="absatz ">Quando uno Stato membro o associato richiede un’informazione, provvede a precisare se si tratta di una richiesta urgente. Il paragrafo 4 definisce i criteri che permettono di invocare l’urgenza, per esempio l’esistenza di una minaccia grave e immediata alla sicurezza pubblica di uno Stato membro o associato o di un’imminente minaccia alla vita o all’integrità di una persona.</p>
<p class="absatz ">Il paragrafo 5 chiede che le richieste di informazioni contengano tutti i dettagli necessari al loro trattamento e definisce le informazioni da fornire sistematicamente, quali una specifica dettagliata delle informazioni richieste o la finalità per cui sono richieste le informazioni.</p>
<p class="absatz ">Il paragrafo 6 statuisce che la domanda debba essere presentata in una delle lingue incluse nell’elenco compilato dallo Stato destinatario della richiesta, conformemente all’articolo 11 della direttiva.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Comunicazione di informazioni a seguito di richieste ai punti di contatto unici (art. 5)</p>
<p class="absatz ">Mentre l’articolo 4 concerne la richiesta di informazioni, l’articolo 5 della direttiva disciplina la risposta dello Stato destinatario della richiesta. Il paragrafo 1 definisce i termini di risposta che corrispondono a:</p>
<dl>
<dt>– </dt>
<dd>otto ore in caso di richieste urgenti relative a informazioni direttamente accessibili;</dd>
<dt>– </dt>
<dd>tre giorni di calendario in caso di richieste urgenti relative a informazioni indirettamente accessibili;</dd>
<dt>– </dt>
<dd>sette giorni di calendario per tutte le altre richieste.</dd>
</dl>
<p class="absatz ">Il paragrafo 2 prevede una possibilità di derogare a tali termini se occorre un’autorizzazione giudiziaria. Lo Stato destinatario della richiesta deve tuttavia informarne lo SPOC dello Stato richiedente, specificando il ritardo previsto, e tenerlo al corrente delle evoluzioni.</p>
<p class="absatz ">Il paragrafo 3 statuisce che la risposta debba essere trasmessa nella stessa lingua della richiesta. Prevede inoltre che quando lo SPOC invia la risposta direttamente a un’autorità di contrasto designata dallo Stato membro richiedente senza passare per il rispettivo SPOC, invii a quest’ultimo una copia delle informazioni. È possibile derogare a questa regola qualora l’applicazione di quest’ultima rischi di compromettere un’indagine altamente sensibile in corso che richiede un adeguato livello di riservatezza, i casi di terrorismo o la sicurezza di una persona.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Rigetto delle richieste di informazioni (art. 6)</p>
<p class="absatz ">Il paragrafo 1 elenca i diversi motivi che possono essere invocati per opporsi allo scambio di informazioni. Lo SPOC respinge la richiesta di informazioni ad esempio se lo Stato destinatario della richiesta non dispone dell’informazione richiesta, se la richiesta non soddisfa i requisiti di cui all’articolo 4 o se l’autorizzazione giudiziaria è stata rifiutata. È ugualmente possibile respingere una richiesta se vi sono motivi oggettivi per ritenere che la comunicazione delle informazioni richieste sia contraria agli interessi essenziali della sicurezza nazionale, metta a repentaglio il buon esito di un’indagine penale in corso o danneggi indebitamente gli importanti interessi tutelati di una persona giuridica. Inoltre gli Stati membri o associati devono valutare con la dovuta diligenza se la richiesta di informazioni presentata al loro SPOC sia legata a un’eventuale violazione manifesta dei diritti fondamentali. Contrariamente alla decisione quadro 2006/960/GAI, lo scambio di informazioni su richiesta non si limita alla prevenzione e al perseguimento di reati gravi, bensì concerne la prevenzione e il perseguimento di reati contemplati dal diritto nazionale passibili di una pena detentiva superiore a un anno.</p>
<p class="absatz ">È infine previsto che i motivi concreti del rigetto siano comunicati allo Stato richiedente. Se sono necessari chiarimenti o precisazioni, occorre richiederli allo Stato richiedente prima che la domanda sia respinta.</p>
</div></section><section id="lvl_3/lvl_3.2/lvl_3.2.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_3/lvl_3.2/lvl_3.2.3">3.2.3 Altri scambi di informazioni</a>
</h3>
<div class="collapseable">
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Comunicazione di informazioni di propria iniziativa (art. 7)</p>
<p class="absatz ">Uno Stato membro o associato può trasmettere, di propria iniziativa, un’informazione a un altro Stato membro o associato ai fini della prevenzione e dell’individuazione dei reati o delle relative indagini. Tale possibilità diviene un obbligo in caso di reati gravi. Le condizioni per l’invio di una copia allo SPOC e le relative eccezioni sono simili a quelle previste dagli articoli 4 e 8.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Scambio di informazioni a seguito di richieste presentate direttamente alle autorità di contrasto competenti (art. 8)</p>
<p class="absatz ">L’articolo 8 prevede che lo SPOC o le autorità di contrasto competenti, quando presentano una richiesta di informazioni direttamente a un’autorità di contrasto competente di uno Stato membro o associato, inviino contestualmente copia di tale richiesta allo SPOC dello Stato destinatario della richiesta. Le eccezioni a tale norma sono simili a quelle previste dal paragrafo 2 dell’articolo 4.</p>
</div></section><section id="lvl_3/lvl_3.2/lvl_3.2.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_3/lvl_3.2/lvl_3.2.4">3.2.4 Norme aggiuntive relative alla comunicazione di informazioni</a>
</h3>
<div class="collapseable">
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Autorizzazione giudiziaria (art. 9)</p>
<p class="absatz ">In applicazione del principio dell’accesso equivalente, l’articolo 9 statuisce che uno Stato membro o associato non richieda un’autorizzazione giudiziaria per la comunicazione di informazioni a un altro Stato membro o associato se, secondo il suo diritto nazionale, non occorre una tale autorizzazione per la comunicazione di informazioni analoghe al suo interno.</p>
<p class="absatz ">Se un’autorizzazione giudiziaria è prescritta, lo SPOC o l’autorità di contrasto competente destinataria della richiesta deve adottare immediatamente tutte le misure necessarie per ottenere al più presto tale autorizzazione giudiziaria.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Norme aggiuntive per le informazioni che costituiscono dati personali (art. 10)</p>
<p class="absatz ">L’articolo 10 concerne la protezione dei dati personali. Lo SPOC o un’autorità di contrasto competente assicurano che, quando trasmettono i dati personali a un altro Stato membro o associato, tali dati siano esatti, completi e aggiornati e che le categorie di dati personali forniti siano necessarie e proporzionate al raggiungimento dello scopo della richiesta.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Elenco delle lingue (art. 11)</p>
<p class="absatz ">Gli Stati membri o associati tengono un elenco aggiornato indicante una o più lingue, tra cui l’inglese, in cui il loro SPOC può scambiare informazioni. Trasmettono l’elenco alla Commissione europea, che ne garantisce la pubblicazione.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Trasmissione delle informazioni a Europol (art. 12)</p>
<p class="absatz ">Nel caso in cui le informazioni scambiate rientrino nel mandato di Europol, lo SPOC o l’autorità di contrasto competente valuta caso per caso se è necessario inviare una copia della richiesta di informazioni o delle informazioni comunicate a Europol. Se una copia è trasmessa, vengono comunicate a Europol anche le finalità del trattamento delle informazioni e le eventuali limitazioni di tale trattamento.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Canale di comunicazione sicuro (art. 13)</p>
<p class="absatz ">L’articolo 13 prevede che gli Stati membri o associati assicurino che il loro SPOC o le loro autorità di contrasto competenti si avvalgano del canale SIENA per inviare richieste di informazioni, comunicare informazioni a seguito di tali richieste o comunicare informazioni di propria iniziativa. Sono possibili eccezioni se lo scambio di informazioni richiede il coinvolgimento di Paesi terzi od organizzazioni internazionali, se l’urgenza della richiesta di informazioni richiede l’uso temporaneo di un altro canale di comunicazione o se un incidente tecnico od operativo imprevisto impedisce di utilizzare SIENA per lo scambio di informazioni. Il paragrafo 3 richiede che lo SPOC e le autorità di contrasto competenti siano direttamente collegate a SIENA.</p>
</div></section><section id="lvl_3/lvl_3.2/lvl_3.2.5"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_3/lvl_3.2/lvl_3.2.5">3.2.5 SPOC per lo scambio di informazioni tra gli Stati membri</a>
</h3>
<div class="collapseable">
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Istituzione o designazione e compiti e capacità del punto di contatto unico (art. 14)</p>
<p class="absatz ">L’articolo 14 elenca i diversi criteri che deve soddisfare lo SPOC di uno Stato membro o associato. In breve, deve essere in grado di ricevere e valutare le richieste di informazioni presentate da altri Stati, di inoltrarle alle autorità di contrasto nazionali competenti, di coordinare l’analisi della richiesta e di strutturare l’informazione e, infine, di comunicarla a un altro Stato se le condizioni sono soddisfatte.</p>
<p class="absatz ">Il paragrafo 3 prevede che lo SPOC abbia accesso a tutte le informazioni di cui dispongono le autorità di contrasto competenti. Per la Svizzera, ciò implica in particolare che lo SPOC debba poter accedere alle informazioni delle polizie cantonali. Inoltre in virtù di questa disposizione, lo SPOC deve svolgere i propri compiti 24 ore su 24, sette giorni su sette, e disporre del personale e delle risorse necessarie per assolvere i propri compiti. Le autorità giudiziarie competenti a concedere le autorizzazioni giudiziarie devono essere a disposizione dello SPOC 24 ore su 24, sette giorni su sette.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Organizzazione, composizione e formazione (art. 15)</p>
<p class="absatz ">L’articolo 15 precisa che spetta agli Stati membri o associati determinare l’organizzazione e la composizione del loro SPOC in modo tale che esso possa svolgere i propri compiti. Il paragrafo 2 statuisce tuttavia che la composizione dello SPOC debba comprendere in particolare membri dell’unità nazionale Europol, dell’ufficio SIRENE e dell’ufficio centrale nazionale Interpol, nella misura in cui lo Stato membro o associato interessato sia tenuto dal pertinente diritto o accordo internazionale a istituire tali unità.</p>
<p class="absatz ">Gli Stati membri o associati devono ugualmente assicurare che il personale dello SPOC sia adeguatamente qualificato per svolgere le mansioni di quest’ultimo. Il personale dello SPOC deve avere dimestichezza con gli strumenti di comunicazione, i diritti relativi alle attività dello SPOC, in particolare quelli concernenti la protezione dei dati personali, e con le lingue incluse nell’elenco trasmesso alla Commissione europea.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Sistema di gestione dei casi (art. 16)</p>
<p class="absatz ">L’articolo 16 disciplina le caratteristiche che il sistema di gestione dei casi dello SPOC deve soddisfare. Tale sistema deve ad esempio poter registrare le richieste di informazioni ricevute e inviate, le comunicazioni tra lo SPOC e le autorità di contrasto competenti e le informazioni comunicate agli Stati membri o associati. Deve essere inoltre interoperabile con SIENA e generare le statistiche richieste dalla direttiva.</p>
<p class="absatz ">I rischi connessi alla cibersicurezza devono essere gestiti e trattati in modo prudente e i dati personali devono restare nel sistema di gestione dei casi solo per il tempo necessario e proporzionato allo SPOC per svolgere i suoi compiti prima di essere definitivamente cancellati.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cooperazione tra punti di contatto unici (art. 17)</p>
<p class="absatz ">Gli Stati membri o associati sono tenuti a incoraggiare la cooperazione tra il loro SPOC e le autorità di contrasto competenti. I responsabili dello SPOC devono riunirsi almeno una volta all’anno per incentivare questa cooperazione.</p>
</div></section><section id="lvl_3/lvl_3.2/lvl_3.2.6"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_3/lvl_3.2/lvl_3.2.6">3.2.6 Disposizioni finali</a>
</h3>
<div class="collapseable">
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Statistiche (art. 18)</p>
<p class="absatz ">Gli Stati membri o associati sono tenuti a fornire alla Commissione europea statistiche sugli scambi di informazioni ai sensi della direttiva. Le statistiche richieste riguardano tra l’altro il numero di richieste di informazioni presentate, ricevute e rigettate.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Relazioni (art. 19)</p>
<p class="absatz ">Tre anni dopo l’entrata in vigore della direttiva, e in seguito ogni cinque anni, la Commissione europea presenta al Parlamento europeo e al Consiglio dell’UE una relazione di valutazione sull’attuazione della direttiva.</p>
<p class="absatz ">Quattro anni dopo l’entrata in vigore della direttiva, e in seguito ogni cinque anni, la Commissione europea presenta al Parlamento europeo e al Consiglio dell’UE una relazione di valutazione dell’efficacia della direttiva.</p>
<p class="absatzvor-kurs man-font-style-italic man-text-align-left " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Modifica della Convenzione di applicazione dell’Accordo di Schengen (art. 20) e abrogazione (art. 21)</p>
<p class="absatz ">La direttiva sostituisce le disposizioni della decisione quadro 2006/960/GAI («iniziativa svedese»), che è abrogata 18 mesi dopo l’entrata in vigore della direttiva.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Recepimento (art. 22)</p>
<p class="absatz ">Gli Stati membri o associati devono adottare e comunicare le misure necessarie per conformarsi alla direttiva entro 18 mesi dall’entrata in vigore della stessa. Iniziano ad applicare le disposizioni della direttiva esattamente 18 mesi dopo la sua entrata in vigore. L’articolo 13 relativo a SIENA deve essere applicato soltanto quattro anni dopo l’entrata in vigore della direttiva.</p>
</div></section>
</div></section>
</div></section><section id="lvl_4"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_4">4 Punti essenziali del progetto</a>
</h1>
<div class="collapseable">
<section id="lvl_4/lvl_4.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.1">4.1 La normativa proposta</a>
</h2>
<div class="collapseable">
<p class="absatzvor ">L’obiettivo del presente decreto federale è di adempiere gli impegni, assunti nel quadro dell’AAS, concernenti il recepimento e la trasposizione degli sviluppi dell’acquis di Schengen e di creare disposizioni giuridiche chiare e comprensibili per soddisfare gli impegni formulati nella direttiva (UE) 2023/977. Quest’ultima va a sostituire la decisione quadro 2006/960/GAI che all’epoca era stata trasposta nel diritto svizzero con l’entrata in vigore della LSIS.</p>
<p class="absatz ">Visto che esiste già una legge federale che disciplina lo scambio di informazioni con gli Stati Schengen nell’ambito del perseguimento penale, è opportuno mantenerla e adeguarla alle nuove prescrizioni della direttiva (UE) 2023/977. Questo permette di integrare, come finora, i complementi, le precisazioni o le disposizioni completamente nuove sullo scambio di informazioni in un quadro chiaro già esistente.</p>
</div></section><section id="lvl_4/lvl_4.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.2">4.2 Attuazione pratica della direttiva</a>
</h2>
<div class="collapseable">
<p class="absatzvor ">Come nell’ambito della trasposizione della decisione quadro 2006/960/GAI, l’utente futuro deve potersi basare su un testo di legge chiaro e completo. Le modifiche con-crete da apportare alla LSIS sono riassunte qui di seguito.</p>
<p class="absatz ">La direttiva (UE) 2023/977 disciplina in modo vincolante le condizioni che si applica-no alla trasmissione, su richiesta di uno Stato Schengen o spontanea, di informazioni su reati. Dato che per scambiare dati personali serve una base giuridica e che lo scambio di informazioni su richiesta non era regolamentato in modo vincolante nella LSIS vigente, occorre ora creare una pertinente base nel disegno di legge. La direttiva (UE) 2023/977 si applica a ogni autorità di polizia, doganale o altra che secondo il diritto nazionale è autorizzata a esercitare poteri pubblici e ad adottare misure coercitive al fine di prevenire, accertare e perseguire reati. Il campo di applicazione della LSIS comprende attualmente soltanto le autorità di perseguimento penale della Confederazione, quindi l’Ufficio federale di polizia (fedpol), l’Ufficio federale della dogana e della sicurezza dei confini (UDSC) e il Ministero pubblico della Confederazione (MPC). Con l’entrata in vigore della LSIS è stata trasposta a livello federale la decisione quadro 2006/960/GAI, motivo per cui il campo di applicazione si estende unicamente alla autorità di perseguimento penale della Confederazione. Spettava ai Cantoni provvedere all’esecuzione della decisione quadro nel loro ambito di competenza. Il disegno di legge volto a trasporre la direttiva (UE) 2023/977 nel diritto nazionale prevede che siano coinvolte anche le autorità cantonali di perseguimento penale nella misura in cui la Confederazione disponga della competenza normativa (v. n. 9.1). A tale fine, occorre adeguare l’oggetto e il campo di applicazione previsti dal vigente articolo 1 LSIS.</p>
<p class="absatz ">L’ambito di applicazione esteso della direttiva (UE) 2023/977 e le modalità più dettagliate relative allo scambio di informazioni rendono indispensabile adeguare le definizioni nella LSIS. Quale novità, le definizioni necessarie all’applicazione della legge sono introdotte nell’articolo 2 del disegno di legge. Sono pertanto sostituite le definizioni attuali di autorità di perseguimento penale della Confederazione (art. 3 LSIS) e di autorità di perseguimento penale di altri Stati Schengen (art. 4 LSIS).</p>
<p class="absatz ">In base alla direttiva (UE) 2023/977 lo scambio di informazioni si svolge, salvo in pochi casi eccezionali, tramite i punti di contatto nazionali dei singoli Stati Schengen. Si tratta degli SPOC che coordinano lo scambio di informazioni conformemente alla direttiva (UE) 2023/977. Secondo il vigente articolo 5 LSIS, fedpol assolve già la funzione di punto di contatto nazionale, non sussiste tuttavia alcun obbligo di eseguire lo scambio di informazioni per il suo tramite. Il ruolo di fedpol quale perno dello scambio di informazioni è ora precisato nel disegno di legge e i compiti di fedpol sono ampliati. La direttiva (UE) 2023/977 offre agli Stati Schengen la possibilità di autorizzare, oltre ai punti di contatto nazionali, anche singole autorità di perseguimento penale a presentare autonomamente richieste di informazioni. Per coordinare al meglio lo scambio di informazioni e sgravare i Cantoni sul piano amministrativo, questa possibilità è tuttavia scartata. La COA fedpol è designata quale punto di contatto nazionale sempre operativo. Funge da SPOC per tutte le informazioni o richieste pervenute e inviate e coordina lo scambio di informazioni sia con le autorità di perseguimento penale degli altri Stati Schengen, sia con quelle svizzere. L’articolo 3 del disegno di legge definisce il punto di contatto nazionale e i suoi compiti. Il vigente articolo 5 LSIS è quindi abrogato.</p>
<p class="absatz ">Il nuovo articolo 4 rimanda, come il vigente articolo 2 capoverso 3 LSIS, alle disposi-zioni in materia di protezione dei dati personali nell’ambito dell’assistenza in materia di polizia (art. 349<i>a</i>–349<i>h</i> CP). Possono essere trasmessi unicamente i dati personali compresi nelle categorie di persone e di dati definite dalla direttiva (UE) 2023/977. Le singole categorie sono elencate nel nuovo allegato 2 del disegno.</p>
<p class="absatz ">La direttiva (UE) 2023/977 fissa cinque principi da osservare nello scambio di informazioni. Al principio della parità di trattamento (anche definito dell’accesso equivalente), già sancito dal vigente articolo 6 LSIS, si aggiungono il principio di disponibilità, il principio di riservatezza, il principio della proprietà dei dati e il principio dell’affidabilità dei dati. I principi di parità di trattamento, proprietà dei dati e affidabilità dei dati sono già sanciti nel CP. Il principio di disponibilità risulta dagli articoli 1 e 2 del disegno di legge. Di conseguenza, il vigente articolo 6 LSIS concernente il principio della parità di trattamento è abrogato e il principio di riservatezza è disciplinato dal nuovo articolo 5 del disegno di legge.</p>
<p class="absatz ">Gli articoli 6–11 del disegno sostituiscono i vigenti articoli 8–12 LSIS e precisano le condizioni e le modalità per la trasmissione di informazioni su richiesta ai fini della prevenzione, dell’accertamento e del perseguimento di reati. Le singole disposizioni sulle prescrizioni formali, i termini e i motivi per rifiutare le richieste di informazioni sono adeguate conformemente alla direttiva (UE) 2023/977. Visto che lo scambio di informazioni si svolge esclusivamente tramite lo SPOC, occorre inoltre precisare i processi tra lo SPOC e le autorità svizzere di perseguimento penale nonché tra lo SPOC e i punti di contatto nazionali e le autorità di perseguimento penale designate degli altri Stati Schengen.</p>
<p class="absatz ">Per motivi di sistematica, la trasmissione spontanea di informazioni è disgiunta dalle richieste di informazioni e trattata in una sezione separata. Lo scambio spontaneo di informazioni di cui al vigente articolo 7 LSIS è ora disciplinato dai nuovi articoli 12 e 13. Oltre allo scambio di informazioni obbligatorio relativo a reati gravi elencati nel vigente allegato 1, già attuato nell’ambito della decisione quadro, è introdotta anche la trasmissione facoltativa di informazioni ai fini della prevenzione, dell’accertamento e del perseguimento di reati che non rientrano in tale catalogo di reati.</p>
<p class="absatz ">Affinché la COA fedpol, quale punto di contatto nazionale, possa assolvere i suoi compiti definiti dalla direttiva (UE) 2023/977, deve poter trattare le informazioni trasmesse dalla Confederazione, dai Cantoni e dagli Stati Schengen e allestire statistiche all’attenzione della Commissione europea. I nuovi articoli 14 e 15 creano quindi le basi giuridiche necessarie al trattamento di dati degni di particolare protezione e all’allestimento di statistiche da parte del punto di contatto nazionale.</p>
<p class="absatz ">Nel nuovo allegato 1 figurano gli Accordi di associazione alla normativa di Schengen. Il nuovo allegato 2 elenca i dati personali che possono essere trasmessi ad altri Stati Schengen nel quadro dello scambio di informazioni Schengen. Il nuovo allegato 3 (corrispondente all’allegato 1 vigente) contiene infine una lista dei reati considerati dalla legislazione svizzera che corrispondono o sono equivalenti a quelli definiti dalla decisione quadro 2002/584/GAI. L’allegato è aggiornato, soprattutto per mezzo dell’aggiunta di ulteriori reati.</p>
</div></section>
</div></section><section id="lvl_5"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_5">5 Particolare necessità di coordinamento</a>
</h1>
<div class="collapseable">
<p class="absatzvor ">Il recepimento e la trasposizione della direttiva (UE) 2023/977 richiedono un particolare coordinamento in relazione al progetto che approva e traspone nel diritto svizzero l’Accordo tra la Svizzera e l’UE sul potenziamento della cooperazione transfrontaliera (cooperazione Prüm) e il Protocollo tra la Svizzera, l’UE e il Principato del Liechtenstein riguardante l’accesso a Eurodac a fini di contrasto (cfr. decreto federale del 1° ottobre 2021<sup><a href="#fn-d7e682" id="fnbck-d7e682">22</a></sup>, di seguito decreto federale sulla cooperazione transfrontaliera e il Protocollo Eurodac).</p>
<p class="absatz ">La necessità di coordinamento tra i due progetti è illustrata in modo dettagliato al capitolo 7.</p>
<div class="footnotes"><p id="fn-d7e682"><sup><a href="#fnbck-d7e682">22</a></sup><sup></sup> <a href="https://fedlex.data.admin.ch/eli/fga/2021/2332" target="_blank">FF <b>2021</b> 2332</a></p></div>
</div></section><section id="lvl_6"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_6">6 Commento ai singoli articoli</a>
</h1>
<div class="collapseable">
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Premessa</p>
<p class="absatz ">Le novità apportate alla direttiva (UE) 2023/977 richiedono un adeguamento di gran parte delle disposizioni della LSIS. Quest’ultima è pertanto oggetto di una revisione totale.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Ingresso</p>
<p class="absatz ">L’ingresso della LSIS vigente rimanda alla decisione quadro 2006/960/GAI del Consiglio, del 18 dicembre 2006, relativa alla semplificazione dello scambio di informa-zioni e intelligence tra le autorità degli Stati membri dell’Unione europea incaricate dell’applicazione della legge, che è abrogata dalla direttiva (UE) 2023/977. L’ingresso è adeguato di conseguenza.</p>
<p class="titelartikelkomm man-font-style-italic ">Art. 1 <span class="man-font-style-normal">Oggetto e campo di applicazione</span></p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz ">Lo scopo del disegno di legge consiste nel trasmettere informazioni in modo semplificato al fine di prevenire, accertare e perseguire reati. Lo scambio di informazioni è effettuato su richiesta o spontaneamente. Le condizioni e le modalità di tale scambio di informazioni sono disciplinate nel disegno di legge, il cui campo di applicazione è più ampio rispetto alla LSIS vigente.</p>
<p class="absatz ">Quale novità è introdotto l’obbligo di trasmettere informazioni disponibili ai fini della prevenzione, dell’accertamento e del perseguimento di reati. La trasmissione di informazioni su richiesta è obbligatoria per tutti gli Stati Schengen e può essere rifiutata unicamente se le condizioni necessarie non sono adempiute o se sussistono altri motivi di rifiuto. Se le condizioni sono adempiute e non vi sono motivi di rifiuto, le informazioni richieste vanno trasmesse allo Stato Schengen richiedente ai fini della prevenzione, dell’accertamento e del perseguimento di reati. La comunicazione di dati personali agli Stati Schengen è consentita conformemente all’articolo 349<i>a</i> CP in combinato disposto con l’articolo 36 capoverso 1 LPD, se esiste una pertinente base legale. Visto che lo scambio di informazioni ai sensi della presente legge riguarda anche dati personali degni di particolare protezione, occorre quindi una legge in senso formale. Anche il trattamento di dati degni di particolare protezione concernenti persone giuridiche e la comunicazione di dati concernenti persone giuridiche necessitano di una base legale (art. 57<i>r</i> e 57<i>s</i> della legge del 21 marzo 1997<sup><a href="#fn-d7e721" id="fnbck-d7e721">23</a></sup> sull’organizzazione del Governo e dell’Amministrazione [LOGA]). Il presente disegno di legge crea le basi giuridiche necessarie per la comunicazione di dati.</p>
<p class="absatz ">Il disegno di legge non si applica soltanto alle autorità di perseguimento penale della Confederazione, bensì anche a quelle cantonali. Nella misura in cui rientra nelle competenze legislative della Confederazione, il carattere vincolante del presente disegno si estende quindi anche ai Cantoni, che sono peraltro tenuti a rispettare le disposizioni della direttiva (UE) 2023/977 (v. commento all’art. 10).</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz ">Lo scambio di informazioni secondo il presente disegno di legge non pregiudica le prescrizioni della legge federale del 20 marzo 1981<sup><a href="#fn-d7e740" id="fnbck-d7e740">24</a></sup> sull’assistenza internazionale in materia penale (AIMP). Le autorità che si scambiano informazioni non sono tenute a procurare le informazioni richieste tramite misure coercitive. Le richieste di trasmissione di informazioni il cui ottenimento richiederebbe l’adozione di misure coercitive vanno rifiutate (cfr. art. 8 cpv. 1 lett. m). Le informazioni ricevute possono essere utilizzate esclusivamente per scopi di indagine. Se uno Stato Schengen desidera utilizzare le informazioni come prove in una procedura giudiziaria per richiedere, motivare o pronunciare una decisione finale, deve richiedere l’autorizzazione della Svizzera conformemente alle vigenti norme dell’assistenza internazionale in materia penale. Il presente disegno lascia peraltro impregiudicati i trattati internazionali sull’assistenza amministrativa e giudiziaria in materia penale.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz ">Il disegno di legge non intacca gli obblighi più rigorosi in materia di assistenza amministrativa come quelli fissati dalla legge del 28 settembre 2012<sup><a href="#fn-d7e755" id="fnbck-d7e755">25</a></sup> sull’assistenza amministrativa fiscale.</p>
<p class="absatz ">Sono fatte salve, inoltre, le disposizioni più favorevoli di accordi bilaterali o multilaterali esistenti tra la Svizzera e singoli Stati Schengen. Rientrano in tale categoria in particolar modo gli accordi e i trattati tra la Svizzera e singoli Stati Schengen sulla cooperazione transfrontaliera di polizia quale, ad esempio, l’Accordo di polizia tra Svizzera e Germania<sup><a href="#fn-d7e768" id="fnbck-d7e768">26</a></sup>. È quindi possibile continuare a svolgere ad esempio l’assistenza amministrativa in materia doganale tramite i processi collaudati e agevolati del pertinente accordo di polizia. L’applicazione di altri sistemi vincolanti per la Svizzera in materia di trasmissione di informazioni, quale il ricorso al Sistema d’informazione Schengen<sup><a href="#fn-d7e780" id="fnbck-d7e780">27</a></sup> o la cooperazione di polizia Prüm<sup><a href="#fn-d7e788" id="fnbck-d7e788">28</a></sup>, le cui disposizioni giuridiche sono già state adottate dal Parlamento, non sono pregiudicate dalle disposizioni della direttiva (UE) 2023/977.</p>
<p class="titelartikelkomm man-font-style-italic ">Art. 2 <span class="man-font-style-normal">Definizioni</span></p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Lett. a: Stato Schengen</p>
<p class="absatz ">Uno Stato che è vincolato da un accordo di associazione alla normativa di Schengen. Gli accordi sono elencati nell’allegato 1 del disegno. Lo spazio Schengen comprende la maggior parte degli Stati membri dell’UE e i quattro Stati associati ovvero Svizzera, Norvegia, Islanda e Principato del Liechtenstein.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Lett. b: autorità di perseguimento penale</p>
<p class="absatz ">La LSIS vigente è stata introdotta al fine di trasporre la decisione quadro 2006/960/GAI e si applica unicamente alle autorità di perseguimento penale della Confederazione<sup><a href="#fn-d7e809" id="fnbck-d7e809">29</a></sup>, quindi a fedpol, all’MPC e all’UDSC. L’attuazione della decisione quadro 2006/960/GAI e quindi l’implementazione delle basi giuridiche per lo scambio di informazioni tra le autorità cantonali di perseguimento penale e altri Stati Schengen incombeva ai Cantoni. Poiché ora l’intero scambio passa tramite uno SPOC, il disegno di legge disciplina ora anche lo scambio di informazioni con le autorità cantonali di perseguimento penale, nella misura in cui rientri nelle competenze della Confederazione (v. n. 9.1).</p>
<p class="absatz ">Nell’articolo 2 paragrafo 2 la direttiva (UE) 2023/977 definisce come «autorità di contrasto competente» <i>qualsiasi</i> autorità di polizia, doganale o altra autorità degli Stati membri competente, ai sensi del diritto nazionale, a esercitare l’autorità e ad adottare misure coercitive ai fini della prevenzione e dell’individuazione dei reati o delle relative indagini. Questa definizione comprende le autorità di perseguimento penale di cui all’articolo 12 CPP. Rientrano pertanto nel campo di applicazione della direttiva (UE) 2023/977 le autorità di perseguimento penale della Confederazione e dei Cantoni. Si fa riferimento a tutte la autorità che perseguono attività criminali. Il quadro spazia dunque dalle operazioni di intelligence criminale fino alle indagini penali vere e proprie, comprese le attività dei pubblici ministeri. Il campo di applicazione si estende quindi anche ai pubblici ministeri cantonali. Ne consegue che anche questi ultimi possono presentare richieste di informazioni per le proprie indagini e sono tenuti, a loro volta, a fornire le informazioni disponibili raccolte nell’ambito delle indagini, a condizione che i presupposti per lo scambio di informazioni siano adempiuti. Sono tuttavia fatte salve le norme sull’assistenza giudiziaria internazionale (v. commento all’art. 1 cpv. 2). La richiesta è rifiutata, se per ottenere le informazioni richieste è necessario adottare misure coercitive. Le informazioni ricevute possono infine essere utilizzate unicamente per scopi investigativi. Di norma, lo scambio di informazioni sarà effettuato tuttavia per il tramite delle polizie cantonali che svolgono le indagini e dispongono delle informazioni rilevanti.</p>
<p class="absatz ">Le autorità incaricate nello specifico di questioni concernenti la sicurezza nazionale, quali il Servizio delle attività informative della Confederazione e l’esercito svizzero, non sono interessate dalla legge.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Lett. c: autorità di perseguimento penale designate</p>
<p class="absatz ">La direttiva (UE) 2023/977 sancisce che uno Stato Schengen debba trasmettere per principio le sue richieste di informazioni tramite il proprio punto di contatto nazionale al punto di contatto nazionale di uno altro Stato Schengen. Per disporre di maggiore flessibilità, ogni Stato Schengen è inoltre autorizzato a definire come autorità di contrasto designate alcune sue autorità di perseguimento penale competenti che partecipano alla cooperazione europea. Le autorità di contrasto designate sono legittimate a trasmettere richieste di informazioni direttamente ai punti di contatto nazionali. Gli Stati Schengen devono comunicare tutte le autorità di contrasto designate alla Commissione europea che pubblica un pertinente elenco. Il punto di contatto nazionale della Svizzera è quindi tenuto a ricevere anche richieste di informazioni che rispettano i requisiti formali presentate dalle autorità di perseguimento penale designate degli altri Stati Schengen e ad avviare i passi necessari per rispondere entro i termini previsti. Le richieste delle autorità svizzere di perseguimento penale sono trasmesse ad altri Stati Schengen esclusivamente tramite lo SPOC (v. commento all’art. 3).</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Lett. d: informazioni disponibili</p>
<p class="absatz ">Per informazioni disponibili ai sensi del presente disegno s’intendono sostanzialmente tutti i tipi di dati su persone, fatti o circostanze che sono rilevanti per le autorità di perseguimento penale ai fini della prevenzione, dell’accertamento e del perseguimento di reati e che sono registrati nei sistemi d’informazione di tali autorità o che queste ultime possono ottenere da autorità o privati senza dover ricorrere alla coercizione processuale.</p>
<p class="absatz ">Già in occasione della trasposizione della decisione quadro 2006/960/GAI, la Svizzera aveva comunicato all’UE quali informazioni fossero disponibili per lo scambio nei sistemi d’informazione svizzeri, sempre che le condizioni per lo scambio siano adempiute<sup><a href="#fn-d7e839" id="fnbck-d7e839">30</a></sup>. Lo scambio di informazioni conformemente al presente disegno di legge concerne sostanzialmente le medesime categorie di dati.</p>
<p class="absatz ">Rimane comunque salvo il rispetto delle condizioni applicabili alla comunicazione delle informazioni secondo le pertinenti disposizioni (v. commento all’art. 6). Se esistono condizioni più favorevoli per scambiare informazioni specifiche, lo scambio avviene tramite tali canali e non secondo le disposizioni del disegno di legge. Ad esempio, lo scambio di profili del DNA o di dati dattiloscopici con gli Stati contraenti della cooperazione di polizia Prüm si svolgerà secondo le pertinenti disposizioni, non appena tali norme entreranno in vigore.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">N. 1 e 2</p>
<p class="absatz ">Le informazioni disponibili sono suddivise nelle categorie di informazioni disponibili <i>direttamente</i> e <i>indirettamente</i>. Questa distinzione è importante per stabilire i termini di risposta alle richieste (v. commento all’art. 9). Secondo l’articolo 2 paragrafo 6 della direttiva (UE) 2023/977 sono considerate «informazioni direttamente accessibili» le informazioni contenute in una banca dati a cui il punto di contatto unico o l’autorità di contrasto competente dello Stato membro a cui sono richieste le informazioni può accedere direttamente. L’interpretazione e la conseguente attuazione è stata fonte di problemi per diversi Stati Schengen, motivo per cui tale definizione è stata concretizzata dall’UE. Vanno pertanto qualificate come indirettamente accessibili le informazioni che lo SPOC può ottenere soltanto facendone richiesta a un’altra autorità di perseguimento penale.</p>
<p class="absatz ">Lo scambio di informazioni è garantito a livello centralizzato tramite la COA fedpol in veste di SPOC. Gli altri Stati Schengen indirizzeranno quindi le loro richieste di informazioni sempre alla COA fedpol. Se i dati richiesti non sono disponibili direttamente o non lo sono integralmente per la COA fedpol, quest’ultima inoltra la richiesta per ulteriore trattamento alle autorità di perseguimento penale che hanno accesso direttamente ai dati in questione. Tali autorità inoltrano successivamente le informazioni alla COA fedpol in modo che possa rispondere alla richiesta. La direttiva (UE) 2023/977 valuta questa tipologia di dati e informazioni come indirettamente accessibili. La trasmissione di tali dati tra la COA fedpol e le autorità di perseguimento penale può essere effettuata sulla base dell’assistenza amministrativa informale e mediante i processi già esistenti e collaudati attualmente utilizzati per lo scambio di informazioni tra autorità federali e autorità cantonali di perseguimento penale (v. commento all’art. 10).</p>
<p class="absatz ">Secondo l’articolo 2 paragrafo 7 della direttiva (UE) 2023/977 sono considerate «informazioni indirettamente accessibili» anche le informazioni che il punto di contatto unico o l’autorità di contrasto competente dello Stato membro a cui sono richieste le informazioni possono acquisire da altre autorità pubbliche o da parti private stabilite in tale Stato membro, qualora ciò sia permesso dal diritto nazionale e conforme allo stesso, senza l’adozione di misure coercitive. Se quindi la COA fedpol o un’autorità di perseguimento penale deve procurarsi le informazioni presentando una richiesta di trasmissione a un’altra autorità (p. es. autorità di protezione dei minori e degli adulti) o a privati, tali informazioni sono considerate disponibili indirettamente. La questione se la COA fedpol dispone di un accesso diretto o indiretto alle informazioni disponibili in una banca dati, deve essere valutata caso per caso in virtù del diritto nazionale.</p>
<p class="titelartikelkomm man-font-style-italic ">Art. 3 <span class="man-font-style-normal">Punto di contatto nazionale</span></p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz ">L’articolo 14 della direttiva (UE) 2023/977 obbliga ogni Stato Schengen a istituire o designare uno SPOC che coordini e agevoli lo scambio di informazioni. Per un coordinamento ottimale di tale scambio, il disegno di legge prevede che debba svolgersi esclusivamente tramite il punto di contatto nazionale. La direttiva (UE) 2023/977 stabilisce che le autorità di contrasto possono rispondere anche direttamente alle richieste di altri Stati Schengen e che tali autorità possono trasmettere le richieste direttamente a un’altra autorità di contrasto o a un punto di contatto nazionale. In tal caso, le autorità di perseguimento penale devono tuttavia soddisfare i requisiti della direttiva (UE) 2023/977. Esse devono quindi essere collegate a SIENA e disporre di un servizio che riceve e tratta le richieste e vi risponde nella lingua utilizzata dallo Stato Schengen. Fedpol funge da referente nazionale per i contatti tra Europol e le altre autorità competenti della Svizzera (cfr. art. 5 dell’Accordo del 24 settembre 2004<sup><a href="#fn-d7e869" id="fnbck-d7e869">31</a></sup> tra la Confederazione Svizzera e l’Ufficio europeo di polizia). Esso è già collegato a SIENA e soddisfa le condizioni necessarie. Il trattamento centralizzato da parte del punto di contatto nazionale agevola il coordinamento dello scambio di informazioni e garantisce un controllo di qualità completo della richiesta.</p>
<p class="absatz ">Già il vigente articolo 5 capoverso 2 LSIS indica fedpol come punto centrale di contatto. In tale contesto, fedpol costituisce tuttavia soltanto una sorta di «cassetta della posta» operativa permanentemente che, all’occorrenza, può essere utilizzata da altri servizi federali o, se del caso, dalle autorità cantonali di polizia<sup><a href="#fn-d7e882" id="fnbck-d7e882">32</a></sup>. Secondo il diritto vigente le autorità di perseguimento penale non sono tenute tuttavia a informare fedpol previamente dello scambio di informazioni. Il punto di contatto nazionale ora diventerà il perno dello scambio di informazioni tra le autorità di perseguimento penale svizzere e quelle degli altri Stati Schengen. Tutte le richieste di informazioni e tutte le informazioni trasmesse spontaneamente dei punti di contatto nazionali o delle autorità di perseguimento penale designate degli altri Stati Schengen conformemente al disegno di legge devono pertanto essere trasmesse al punto di contatto nazionale della Svizzera. Le richieste svizzere di informazioni e le informazioni trasmesse spontaneamente dalla Svizzera sono inviate dalle autorità di perseguimento penale competenti al punto di contatto nazionale che, a sua volta, le trasmette ai punti di contatto nazionali o alle autorità di contrasto designate degli Stati Schengen cui sono destinate.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz ">La COA fedpol funge da punto di contatto nazionale della Svizzera. Deve svolgere i compiti necessari stabiliti dall’articolo 14 paragrafo 2 della direttiva (UE) 2023/977 ed è responsabile dell’esecuzione dello scambio di informazioni. Riceve le richieste, esamina se le informazioni richieste dagli Stati Schengen sono necessarie ai fini della prevenzione, dell’accertamento e del perseguimento di uno o più reati, se rispettano il principio di proporzionalità e se la motivazione è sufficientemente chiara e dettagliata allo scopo di evitare la comunicazione ingiustificata di informazioni o di quantità sproporzionate di informazioni. La COA fedpol verifica quindi le richieste in merito alla loro completezza (v. commento all’art. 6) e ammissibilità (v. commento all’art. 8). Questa verifica serve affinché siano trasmesse alle altre autorità federali o cantonali soltanto le richieste di altri Stati Schengen alle quali si può o si deve rispondere. Dato che per molte richieste non è chiaro quale autorità di perseguimento penale potrebbe disporre di informazioni, in qualità di servizio di coordinamento la COA fedpol appura dove sono o potrebbero essere disponibili le informazioni richieste. La COA fedpol trasmette le richieste di raccolta delle informazioni necessarie alle autorità di perseguimento penale competenti e ne coordina il trattamento (incluso il monitoraggio dei termini). Ove necessario, fornisce assistenza alle autorità cantonali per la traduzione nella lingua dello Stato Schengen richiedente. La COA fedpol può quindi tradurre dati strutturati, ossia dati che sono stati strutturati secondo un formato predefinito prima di essere stati archiviati in un sistema d’informazione, delle autorità cantonali per la trasmissione agli Stati Schengen. Viceversa, può anche tradurre per le autorità cantonali di perseguimento penale le richieste pervenute tramite SIENA prima di inoltrarle all’autorità competente per trattamento. Infine, la COA fedpol trasmette allo Stato Schengen richiedente le informazioni ricevute, provvedendo a rispettare la forma prevista dalla direttiva (UE) 2023/977. Riceve anche le informazioni delle autorità svizzere di perseguimento penale trasmesse spontaneamente, verifica se le pertinenti condizioni di trasmissione sono soddisfatte e trasmette le informazioni allo Stato Schengen interessato nella forma prevista dalla direttiva.</p>
<p class="absatz ">Se la trasmissione di informazioni disponibili richiede l’autorizzazione dell’MPC o dell’UFG, la COA fedpol dispone di un canale di comunicazione che le permette di ottenerla 24 ore su 24. La possibilità per la COA fedpol di contattare in qualsiasi momento le competenti autorità giudiziarie federali è quindi garantita. Già oggi, la COA fedpol utilizza tale canale con regolarità, ad esempio quando serve l’approvazione per localizzare persone se vi è pericolo nel ritardo o in caso di misure transfrontaliere urgenti. Se il diritto cantonale prescrive l’autorizzazione di un’autorità giudiziaria cantonale per la trasmissione di informazioni disponibili, è l’autorità cantonale di perseguimento penale a dover sottoporre la pertinente domanda.</p>
<p class="absatz ">Quando la COA fedpol comunica informazioni su richiesta o spontaneamente ad altri Stati Schengen, verifica inoltre se le informazioni possono essere trasmesse in copia a Europol. L’articolo 355<i>a</i> CP costituisce la base legale per la trasmissione di questi dati a Europol. La trasmissione può essere effettuata unicamente in conformità alle condizioni fissate dall’Accordo del 24 settembre 2004 tra la Confederazione Svizzera e l’Ufficio europeo di polizia. A tal fine è necessario che le informazioni in questione riguardino reati che rientrano nel mandato di Europol (cfr. art. 3 del regolamento [UE] 2016/794).</p>
<p class="absatz ">Fedpol assicura già lo scambio di informazioni di polizia a livello internazionale con i partner esteri e gli organi internazionali (cfr. art. 9 cpv. 2 lett. f dell’ordinanza del 17 novembre 1999<sup><a href="#fn-d7e907" id="fnbck-d7e907">33</a></sup> sull’organizzazione del Dipartimento federale di giustizia e polizia). Con la COA, fedpol dispone di un punto di contatto nazionale che funge da SPOC, 24 ore su 24, per lo scambio di informazioni di polizia tra la Svizzera e l’estero. La COA fedpol dispone dell’infrastruttura e delle competenze necessarie per assolvere i compiti di cui all’articolo 14 paragrafo 2 della direttiva (UE) 2023/977. Ha inoltre accesso a numerosi sistemi d’informazione quali JANUS<sup><a href="#fn-d7e918" id="fnbck-d7e918">34</a></sup>, SIMIC<sup><a href="#fn-d7e930" id="fnbck-d7e930">35</a></sup> e IPAS<sup><a href="#fn-d7e942" id="fnbck-d7e942">36</a></sup> tramite i quali può fornire alle autorità di perseguimento penale richiedenti le informazioni che le sono direttamente disponibili. Soprattutto per quanto concerne le informazioni su criminalità organizzata e gravi forme di criminalità, di norma la COA fedpol può anche consultare direttamente le informazioni registrate nei sistemi d’informazione cantonali. Se la COA fedpol non ha un accesso diretto alle informazioni richieste, avvia i passi necessari per procurarsi le informazioni dall’autorità di perseguimento penale che può accedere alle informazioni in questione. A tal fine può ad esempio consultare il registro nazionale di polizia (in futuro: POLAP) per risalire alle autorità che dispongono delle informazioni e in seguito acquisire le informazioni tramite l’assistenza amministrativa informale. La COA fedpol è operativa 24 ore su 24 e può pertanto assolvere i suoi compiti senza interruzione.</p>
<p class="absatz ">La COA fedpol adempie le esigenze della direttiva (UE) 2023/977 ed è quindi designata come punto di contatto nazionale per lo scambio di informazioni tra autorità di perseguimento penale degli Stati Schengen.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz ">L’articolo 13 della direttiva (UE) 2023/977 definisce in modo vincolante i canali di comunicazione per lo scambio di informazioni. Tra la Svizzera e gli altri Stati Schengen si ricorre in linea di principio a SIENA. Si tratta di una linea di collegamento sicura per lo scambio di informazioni con Europol e i suoi Stati partner. Finora sono stati utilizzati numerosi canali di comunicazione per la trasmissione di informazioni relative al perseguimento penale tra Stati Schengen. Questo ha ostacolato lo scambio adeguato e rapido di informazioni, aumentando al contempo i rischi per la sicurezza dei dati personali. Uniformando il canale di comunicazione s’intende porre rimedio a questi problemi. La COA fedpol è già collegata a SIENA e si servirà di tale canale per scambiare informazioni. Visto che la COA fedpol funge da SPOC per lo scambio di informazioni, non sarà quindi necessario collegare a SIENA tutte le autorità di perseguimento penale interessate da tale scambio. Tra i Cantoni e la COA fedpol lo scambio avviene tramite i canali esistenti (attualmente: Secure Mail e sistema di trasmissione di messaggi VULPUS Telematik).</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 4</p>
<p class="absatz ">È possibile derogare all’utilizzo di SIENA in via eccezionale, se lo scambio di informazioni richiede o potrebbe richiedere la partecipazione di Stati terzi o di organizzazioni internazionali, se l’urgenza della richiesta di informazioni esige l’utilizzo temporaneo di un altro canale di comunicazione o se un incidente tecnico od operativo improvviso rende impossibile utilizzare SIENA. Per lo scambio nazionale di informazioni tra la COA fedpol e le autorità di perseguimento penale competenti non vi sono prescrizioni relative al canale di comunicazione.</p>
<p class="titelartikelkomm man-font-style-italic ">Art. 4 <span class="man-font-style-normal">Protezione dei dati</span></p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz ">La trasmissione di dati personali ai sensi del presente disegno di legge presuppone che tali dati siano esatti, completi e aggiornati. Il trattamento dei dati da parte della COA fedpol o di altre autorità federali è retto dalla LPD. Secondo l’articolo 6 capoverso 5 LPD chi tratta dati personali deve accertarsi della loro esattezza. L’autorità di perseguimento penale che, nel quadro della presente legge, trasmette informazioni su richiesta o di propria iniziativa è responsabile della loro esattezza, della loro completezza e del loro aggiornamento. Al trattamento dei dati da parte delle autorità cantonali e comunali si applica il pertinente diritto cantonale sulla protezione dei dati. Le relative leggi cantonali devono adempiere i requisiti della direttiva (UE) 2016/680.</p>
<p class="absatz ">Per ogni trasmissione di informazioni ad altri Stati Schengen, di norma la COA fedpol comunica sempre anche elementi che permettono allo Stato Schengen destinatario di valutare il grado di esattezza, completezza e affidabilità dei dati personali e la misura in cui essi sono aggiornati. Anche nel quadro dello scambio di informazioni ai sensi del presente disegno di legge, la COA fedpol trasmette mediante SIENA le informazioni contestuali necessarie per verificare la qualità dei dati summenzionata.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz ">L’articolo 10 della direttiva (UE) 2023/977 restringe i dati personali forniti a determinate categorie di interessate e di dati. Non possono quindi essere trasmesse categorie diverse da quelle elencate nell’allegato II sezione B numero 2 della direttiva (UE) 2016/794 (cosiddetta direttiva Europol). Quest’ultima ha carattere vincolante soltanto per gli Stati dell’UE non essendo stata recepita dalla Svizzera. Per garantire il rispetto del principio di parità di trattamento secondo cui non vengono scambiati dati che non siano anche quelli forniti dagli Stati dell’UE, l’elenco relativo alle informazioni personali di cui all’allegato II della direttiva (UE) 2016/794 è ripreso per analogia nel presente disegno di legge. Il nuovo allegato 2 appositamente creato elenca in modo esaustivo i dati personali oggetto dello scambio di informazioni ai sensi della presente legge. La trasmissione di dati è pertanto rifiutata se i dati richiesti non rientrano nelle categorie di dati elencate nell’allegato 2 (cfr. art. 8 cpv. 1 lett. f). Sono fatti salvi gli altri motivi di rifiuto di cui all’articolo 8 (v. commento all’art. 8).</p>
<p class="absatz ">Possono essere trasmesse soltanto le informazioni che sono state richieste e che rientrano nelle categorie di cui all’allegato 2. Per ogni richiesta occorre giustificare in quale misura le informazioni in questione sono necessarie ai fini della prevenzione, dell’accertamento e del perseguimento di reati e rispettano il principio di proporzionalità (v. commento all’art. 6 cpv. 2 lett. a–f). Ogni richiesta deve contenere una precisazione delle informazioni richieste che sia quanto più dettagliata possibile alla luce delle circostanze date. I dati relativi a persone di contatto e accompagnamento (cfr. allegato 2 sezione B n. 7), ad esempio, sono trasmessi soltanto se sono stati richiesti espressamente e se sono assolutamente necessari nel caso concreto per prevenire, accertare o perseguire un reato. Non vengono trasmesse le informazioni per le quali la necessità e la proporzionalità non sono certe (cfr. art. 8 cpv. 1 lett. c).</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz ">Le disposizioni del CP sull’assistenza in materia di polizia (art. 349<i>a</i>–349<i>h</i> CP) restano determinanti per lo scambio di informazioni tra le autorità di perseguimento penale degli Stati Schengen. Gli articoli 349<i>a</i>–349<i>h</i> CP traspongono la direttiva (UE) 2016/680 e garantiscono una protezione adeguata delle persone fisiche nell’ambito del trattamento di dati personali ai sensi di tale direttiva.</p>
<p class="absatz ">La presente legge non crea un nuovo sistema d’informazione, bensì disciplina i processi di scambio delle informazioni esistenti. Le disposizioni applicabili in materia di protezione dei dati, sicurezza dei dati e diritti delle persone interessate per quanto concerne i dati registrati in un sistema d’informazione sono stabilite nelle pertinenti basi giuridiche di tale sistema. I diritti delle persone interessate sono quindi protetti grazie ai provvedimenti adottati in virtù della legislazione in materia di protezione dei dati per i diversi sistemi d’informazione. Se dati provenienti dal sistema di ricerca informatizzato di polizia (retto dall’art. 15 della legge federale del 13 giugno 2008<sup><a href="#fn-d7e991" id="fnbck-d7e991">37</a></sup> sui sistemi d’informazione di polizia della Confederazione [LSIP]) sono trasmessi a un altro Stato Schengen, i diritti delle persone interessate sono disciplinati dall’articolo 7 LSIP. Qualora le informazioni da scambiare non siano contenute in un sistema d’informazione, si applicano le disposizioni sui diritti delle persone interessate di cui all’articolo 25 e seguenti LPD o le pertinenti norme cantonali di protezione dei dati.</p>
<p class="absatz ">La protezione dei dati conformemente alle disposizioni della LPD deve essere garantita a prescindere dalle norme del CP e della legislazione speciale.</p>
<p class="titelartikelkomm man-font-style-italic ">Art. 5 <span class="man-font-style-normal">Sicurezza delle informazioni</span></p>
<p class="absatz ">Per l’intero scambio di informazioni retto dalla direttiva (UE) 2023/977 sono stati fissati cinque principi che devono essere rispettati dalla Svizzera e dagli altri Stati Schengen. I principi di disponibilità, parità di trattamento (anche definito dell’accesso equivalente), proprietà dei dati e affidabilità dei dati non sono sanciti espressamente nel nuovo articolo 5 del disegno di legge, visto che le norme contenute nei principi sono desunte già da altre disposizioni. L’articolo 5 traspone nel diritto nazionale il principio di riservatezza.</p>
<p class="absatz ">Secondo il <i>principio di riservatezza</i>, le informazioni contrassegnate come riservate fornite da un’autorità di perseguimento penale di un altro Stato Schengen vanno trattate secondo un livello di riservatezza comparabile a quello del diritto nazionale. Il trattamento avviene quindi conformemente alle prescrizioni di trattamento della classificazione svizzera equivalente a quella dello Stato Schengen. Incombe allo Stato Schengen che trasmette l’informazione indicare in modo appropriato il livello di classificazione. Tale livello risulta di norma dai codici di trattamento o dalle pertinenti indicazioni in occasione della trasmissione delle informazioni. Questi codici di trattamento consentono alle autorità di inquadrare correttamente le informazioni e di gestirle in seguito anche correttamente. Le autorità svizzere conoscono i livelli di classificazione «ad uso interno», «confidenziale» e «segreto». Per il trattamento delle informazioni classificate a livello di Confederazione sono determinanti le disposizioni della legge del 18 dicembre 2020<sup><a href="#fn-d7e1013" id="fnbck-d7e1013">38</a></sup> sulla sicurezza delle informazioni (LSIn). Queste disposizioni sono vincolanti anche a livello cantonale, qualora i Cantoni non garantiscono una sicurezza delle informazioni almeno equivalente. In tal caso sono determinanti le disposizioni cantonali. Se le informazioni trasmesse da uno Stato Schengen sono contrassegnate come «classificate» e adempiono i criteri di un livello di classificazione equivalente, le autorità di perseguimento penale che le trattano devono rispettare le prescrizioni di protezione corrispondenti. Quando riceve informazioni classificate, la COA fedpol verifica sulla base dei codici di trattamento quale livello di classificazione è pertinente o equivalente secondo la LSIn. Le autorità di perseguimento penale richiedenti ricevono in seguito le informazioni recanti l’indicazione relativa al livello di classificazione secondo la LSIn. Infine, provvedono affinché l’accesso alle informazioni classificate sia accordato soltanto alle persone che garantiscono di trattare le informazioni in modo adeguato e di averne bisogno al fine di prevenire, accertare e perseguire i reati in questione. Le autorità cantonali di perseguimento penale applicano le proprie norme cantonali nella misura in cui queste ultime garantiscano un livello di sicurezza delle informazioni almeno equivalente. Altrimenti prevalgono le disposizioni della LSIn.</p>
<p class="absatz ">Per gli altri principi applicabili secondo la direttiva (UE) 2023/977 non serve un articolo distinto, visto che sono già sanciti nel diritto nazionale o risultano da altre disposizioni del disegno di legge.</p>
<dl>
<dt>– </dt>
<dd>Secondo il <i>principio di disponibilità</i>, le informazioni di cui dispongono le autorità nazionali di perseguimento penale vanno comunicate, nella misura del possibile, al punto di contatto unico o alle autorità di contrasto competenti degli altri Stati Schengen. Ne consegue che la Svizzera rende disponibili le informazioni che, conformemente al suo diritto nazionale, possono essere ottenute, salvate e trasmesse alle autorità di perseguimento penale ai fini della prevenzione, dell’accertamento e del perseguimento di reati. Il principio di disponibilità si desume dal campo di applicazione dell’articolo 1 capoverso 1 e dalla definizione di informazioni disponibili fissata all’articolo 2 capoverso 1 lettera d del disegno di legge. Le autorità svizzere di perseguimento penale scambiano con le autorità di contrasto degli Stati Schengen le informazioni registrate presso un’autorità svizzera di perseguimento penale che sono importanti ai fini della prevenzione, dell’accertamento e del perseguimento di reati. Sono fatte salve le disposizioni sui motivi di rifiuto. Le informazioni sono considerate disponibili se figurano già in un sistema d’informazione delle autorità in questione, a prescindere dal fatto che inizialmente siano state procurate con o senza il ricorso a misure coercitive, e se è possibile accedervi senza adottare misure coercitive. La direttiva (UE) 2023/977 non crea l’obbligo di raccogliere nuove informazioni supplementari per lo scambio con gli Stati Schengen.</dd>
<dt>– </dt>
<dd>Il <i>principio della parità di trattamento</i> è già stato introdotto nel diritto nazionale nell’ambito della decisione quadro 2006/960/GAI (cfr. art. 6 LSIS) e successivamente con la trasposizione dell’articolo 9 paragrafi 3 e 4 della direttiva (UE) 2016/680 (cfr. art. 349<i>b</i> CP). Questo principio stabilisce che le condizioni per lo scambio di informazioni con le autorità di contrasto di altri Stati Schengen non debbano essere più severe rispetto a quelle applicabili allo scambio di informazioni a livello nazionale. Lo scambio di informazioni con un’autorità di contrasto competente di uno Stato Schengen viene quindi equiparato allo scambio nazionale tra autorità svizzere di perseguimento penale. Il diritto nazionale resta quindi determinante per lo scambio di informazioni. Stabilisce, infatti, quali informazioni possono essere scambiate a quali condizioni, applicando anche i principi nazionali in materia di protezione dei dati. Il principio della parità di trattamento è già sancito nel diritto nazionale dall’articolo 349<i>b</i> CP.</dd>
<dt>– </dt>
<dd>Secondo il <i>principio della proprietà dei dati</i>, le autorità di perseguimento penale possono comunicare a un altro Stato Schengen o a uno Stato terzo le informazioni provenienti inizialmente da un altro Stato Schengen o da uno Stato terzo, soltanto previo consenso di quest’ultimo e alle condizioni fissate da quest’ultimo per l’utilizzo delle informazioni. Se il consenso non è stato accordato in occasione della comunicazione delle informazioni, occorre chiedere esplicitamente il consenso dello Stato in questione prima di trasmettere le informazioni. Questo principio risulta già dall’articolo 349<i>d</i> CP che disciplina la comunicazione di dati personali da uno Stato Schengen a uno Stato terzo o un organo internazionale. Il capoverso 2 di tale articolo prevede tuttavia una deroga secondo cui le informazioni possono essere comunicate in ogni caso, se il consenso dello Stato Schengen non può essere ottenuto in tempo utile e se la comunicazione è indispensabile per prevenire una minaccia imminente e grave alla sicurezza pubblica di uno Stato Schengen o di uno Stato terzo o per salvaguardare gli interessi essenziali di uno Stato Schengen. Visto che questi principi fungono da linee guida per l’interpretazione e l’applicazione della direttiva, non pregiudicano la disposizione derogatoria dell’articolo 349<i>d</i> capoverso 2 CP che è stata iscritta nel diritto nazionale in occasione della trasposizione dell’articolo 35 della direttiva (UE) 2016/680.</dd>
<dt>– </dt>
<dd>Secondo il <i>principio dell’affidabilità dei dati</i>, le autorità nazionali di perseguimento penale sono tenute ad adottare le misure opportune affinché vengano cancellati o eliminati i dati personali che risultano inesatti, incompleti o non aggiornati in merito allo scopo della loro raccolta o del loro trattamento. Con l’articolo 349<i>f</i> CP esiste già una base giuridica che sancisce tale principio. Le autorità di perseguimento penale competenti sono tenute a rettificare i dati personali inesatti e a informare senza indugio dell’avvenuta rettifica l’autorità che le ha trasmesso o messo a disposizione tali dati o alla quale li ha comunicati. Il destinatario dei dati personali deve inoltre essere informato in merito all’attualità e all’affidabilità dei dati. A prescindere dai principi summenzionati, deve essere garantita la sicurezza dei dati ai sensi dell’articolo 8 LPD.</dd>
</dl>
<p class="titelartikelkomm man-font-style-italic ">Art. 6 <span class="man-font-style-normal">Richieste da parte di altri Stati Schengen</span></p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz ">Lo Stato Schengen richiedente deve presentare la sua richiesta in una delle tre lingue ufficiali svizzere o in inglese. Se la richiesta non adempie questo criterio, la COA fedpol lo comunica immediatamente per iscritto al punto di contatto nazionale richiedente o all’autorità di perseguimento penale designata e dà la possibilità di rettificare la richiesta. Se la richiesta non è presentata in una delle lingue prescritte, nonostante l’opportunità di rettifica offerta, ciò costituisce un motivo di rifiuto ai sensi dell’articolo 8.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Lett. a–f</p>
<p class="absatz ">Per garantire che le informazioni richieste siano necessarie e proporzionate a conseguire gli obiettivi della direttiva (UE) 2023/977, le richieste devono contenere indicazioni dettagliate. Con queste ultime lo Stato Schengen richiedente deve dimostrare la verosimile rilevanza delle informazioni. Questa disposizione ha lo scopo di garantire che vengano scambiate esclusivamente informazioni pertinenti ai fini della prevenzione, dell’accertamento e del perseguimento di reati. In questo modo s’intende assicurare che le informazioni non vengano comunicate in modo ingiustificato o in quantità sproporzionate. La disposizione non fornisce quindi alcuna base giuridica per le richieste di informazioni che non sono rilevanti per il perseguimento penale di una determinata persona e consente anche di prevenire ogni ricerca finalizzata a ottenere deliberatamente informazioni che non si ricollegano in alcun modo al sospetto di reato («fishing expedition»).</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Lett. g</p>
<p class="absatz ">Se una richiesta di informazioni deve essere trattata come urgente, lo Stato Schengen richiedente deve indicarlo nella richiesta e motivarlo debitamente. Una richiesta di informazioni è considerata urgente quando vi sono indizi oggettivi per ritenere che le informazioni richieste:</p>
<dl>
<dt>– </dt>
<dd>siano essenziali per prevenire una minaccia grave e immediata alla sicurezza pubblica di uno Stato Schengen (n. 1);</dd>
<dt>– </dt>
<dd>siano necessarie per prevenire una minaccia imminente alla vita o all’integrità fisica di una persona (n. 2);</dd>
<dt>– </dt>
<dd>siano necessarie per pronunciare una decisione che può spaziare dal mantenimento di misure restrittive alla privazione della libertà (n. 3); o</dd>
<dt>– </dt>
<dd>rischino di perdere rilevanza se non sono comunicate immediatamente e siano importanti per la prevenzione, l’accertamento o il perseguimento di reati (n. 4).</dd>
</dl>
<p class="absatz ">Per evitare che il sistema dello scambio agevolato di informazioni venga intasato da un numero elevato di richieste dichiarate urgenti, la nozione di urgenza deve essere interpretata in modo restrittivo. Questa tipologia di richiesta deve essere formulata in modo ponderato e oggettivo. La COA fedpol deve valutare caso per caso l’urgenza di una questione e della richiesta tenendo conto di tutti gli elementi esposti nella richiesta. Se necessario, coinvolge altre autorità nel processo di valutazione dell’urgenza. L’urgenza è evidente nei casi di rapimento e presa d’ostaggi, di sparizione di persone – quando si deve temere il peggio – o di persone sospettate di terrorismo che potrebbero far perdere le proprie tracce. L’esistenza di indizi secondo cui una persona imputata potrebbe essere oggetto di una misura privativa della libertà non è tuttavia sufficiente per giustificare l’urgenza di una richiesta. In tale contesto occorre piuttosto motivare perché le informazioni richieste con urgenza dovrebbero servire a proteggere la collettività o a prevenire un reato contro la vita e l’integrità fisica.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz ">La COA fedpol verifica se le richieste pervenute soddisfano le condizioni e se le informazioni richieste sono necessarie e proporzionate allo scopo descritto. Se le condizioni non sono adempiute, la COA fedpol lo comunica allo Stato Schengen richiedente dandogli l’opportunità di completare la richiesta. Se, ciononostante, la richiesta non soddisfa ancora le condizioni, va rifiutata (cfr. art. 8).</p>
<p class="titelartikelkomm man-font-style-italic ">Art. 7<span class="man-font-style-normal"> Risposta</span></p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz ">La COA fedpol deve rispondere alle richieste che le sono presentate entro i termini fissati dall’articolo 9. Risponde alla richiesta nella medesima lingua in cui le è stata presentata. Se riceve una richiesta che non è redatta né in una delle lingue ufficiali svizzere né in inglese, rifiuta la richiesta e informa l’autorità richiedente dello Stato Schengen in merito alle lingue da utilizzare nella richiesta. La COA fedpol comunica inoltre all’autorità richiedente eventuali restrizioni di utilizzo, tra cui la restrizione secondo cui le informazioni comunicate possono essere utilizzate esclusivamente per le indagini, ma non a titolo di prova.</p>
<p class="absatz ">La COA fedpol verifica se le informazioni richieste sono disponibili e se possono essere comunicate. Se i suoi diritti di accesso non le permettono di accedere a tali informazioni ai fini della trasmissione allo Stato Schengen richiedente, si rivolge all’autorità competente per ottenerle (cfr. art. 10). La COA fedpol traduce le informazioni necessarie per rispondere alla richiesta nella lingua in cui è stata presentata, se il formato dei dati consente una traduzione entro i brevi termini predefiniti. Il contenuto di file immagine o PDF non è tradotto.</p>
<p class="absatz ">La procedura per rispondere alle richieste di informazioni non cambia rispetto alla prassi attuale. Quando la COA fedpol riceve una richiesta, verifica se l’autorità richiedente è autorizzata a presentare una richiesta e se la richiesta è completa e ammissibile (v. commento all’art. 3). In seguito appura dove potrebbero essere disponibili le informazioni richieste. Se la COA fedpol constata di poter accedere direttamente alle informazioni in questione e di essere legittimata a trasmettere tali informazioni, risponde alla richiesta senza interpellare altre autorità. Se non può accedere direttamente alle informazioni, inoltra la richiesta alla competente autorità di perseguimento penale per risposta. Tale autorità verifica la richiesta e trasmette alla COA fedpol le informazioni necessarie per rispondere alla richiesta, sempre che siano disponibili e possano essere comunicate. La COA fedpol trasmette successivamente le informazioni all’autorità richiedente tramite SIENA menzionando eventuali restrizioni di utilizzo.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz ">Le autorità svizzere di perseguimento penale o la COA fedpol possono rifiutare di rispondere a una richiesta se sussiste uno dei motivi di rifiuto elencati nell’articolo 8. Se è un’autorità di perseguimento penale a rifiutare la risposta, informa la COA fedpol sul motivo. La COA fedpol comunica, a sua volta, i motivi del rifiuto all’autorità richiedente dello Stato Schengen entro il termine previsto dall’articolo 9.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz ">Quando la COA fedpol risponde alla richiesta di un’autorità di perseguimento penale designata e quindi legittimata a presentare autonomamente richieste ai punti di contatto nazionali di altri Stati Schengen, trasmette le informazioni disponibili con copia al punto di contatto nazionale dello Stato Schengen in questione. Può rinunciare a trasmettere le informazioni in copia al punto di contatto nazionale, se ciò rischia di compromettere indagini altamente sensibili, le cui informazioni richiedono un adeguato livello di riservatezza. Una copia al punto di contatto nazionale può essere anche omessa quando si rischia di compromettere la sicurezza di una persona. La COA fedpol decide autonomamente o su indicazione dell’autorità svizzera di perseguimento penale che comunica i dati, se trasmettere le informazioni in copia al punto di contatto nazionale dell’autorità di perseguimento penale designata richiedente.</p>
<p class="titelartikelkomm man-font-style-italic ">Art. 8 <span class="man-font-style-normal">Motivi di rifiuto</span></p>
<p class="absatz ">Rispetto alla decisione quadro 2006/360/GAI, l’articolo 6 della direttiva (UE) 2023/977 precisa ed estende i motivi di rifiuto. Questi motivi finora sono elencati nel vigente articolo 12 LSIS e suddivisi in due categorie. Tale suddivisione non è più operata nell’atto modificatore della legge. L’articolo 6 della direttiva (UE) 2023/977 definisce i pertinenti motivi di rifiuto senza praticare alcuna distinzione.</p>
<p class="absatz ">Per agevolare l’applicazione della legge sono indicati tutti i motivi di rifiuto sanciti dalla direttiva (UE) 2023/977, sebbene alcuni di essi risultino anche dai principi applicabili o dal campo di applicazione della legge.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Lett. a</p>
<p class="absatz ">La richiesta deve soddisfare le condizioni di cui all’articolo 6 capoverso 2. Le indicazioni devono permettere alla COA fedpol di valutare se sono disponibili informazioni sulla persona in questione e queste ultime possono essere trasmesse conformemente agli scopi previsti dal diritto nazionale. Se la COA fedpol giunge alla conclusione che non sia possibile valutare la richiesta a causa di indicazioni lacunose nonostante le precisazioni richieste, la COA fedpol rifiuta la trasmissione delle informazioni.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Lett. b–d</p>
<p class="absatz ">La trasmissione di informazioni va rifiutata se rischia di pregiudicare interessi essenziali in materia di sicurezza (p. es. protezione della popolazione da minacce e pericoli, rispetto di obblighi di diritto internazionale) o di compromettere il buon esito di indagini in corso oppure se le informazioni richieste non sembrano né utili né necessarie. La COA fedpol stabilisce, d’intesa con le autorità coinvolte nello scambio di informazioni, se sussistono interessi essenziali in materia di sicurezza. Se, dopo aver ricevuto dalla COA fedpol una richiesta in vista di una risposta, un’autorità di perseguimento penale competente constata l’esistenza di tali interessi essenziali in materia di sicurezza, ne informa immediatamente la COA fedpol.</p>
<p class="absatz ">Per prevenire l’utilizzo abusivo di informazioni destinate alla prevenzione o al perseguimento di reati, lo scambio di informazioni deve essere necessario e proporzionato. Se questi criteri non sono adempiuti, la richiesta va rifiutata.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Lett. e</p>
<p class="absatz ">Una richiesta deve essere rifiutata se rischia di danneggiare indebitamente gli importanti interessi tutelati di una persona giuridica<sup><a href="#fn-d7e1142" id="fnbck-d7e1142">39</a></sup>. Se quindi gli interessi della persona giuridica sono protetti dal diritto nazionale e le condizioni per lo scambio di tali informazioni non sono adempiute o se la trasmissione delle informazioni pregiudicherebbe la persona giuridica in modo indebito, la richiesta di informazioni viene rifiutata.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Lett. f</p>
<p class="absatz ">La trasmissione di informazioni è circoscritta dall’articolo 10 della direttiva (UE) 2023/977. Possono quindi essere trasmessi soltanto i dati personali di persone che sono sospettate di aver commesso un reato o di avervi partecipato o che sono state condannate per un siffatto reato oppure quando sussistono indicazioni concrete o fondati motivi per ritenere che tali persone commetteranno un reato. Di queste persone, possono essere trasmessi soltanto i dati personali che corrispondono alle categorie di dati elencate nell’allegato 2.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Lett. g</p>
<p class="absatz ">Le informazioni ottenute possono essere utilizzate esclusivamente a fini d’indagine. In virtù dell’articolo 6 capoverso 2 del disegno di legge, nella richiesta deve figurare una descrizione dello scopo per il quale sono richieste le informazioni. Se dalla descrizione o dalle circostanze risulta che le informazioni sono richieste con l’intenzione di utilizzarle come prova dinanzi a un giudice, la richiesta è rifiutata. Se uno Stato Schengen intende utilizzare le informazioni a titolo di prova per chiedere, motivare o pronunciare una decisione finale, deve chiedere il consenso della Svizzera conformemente alle vigenti norme di assistenza giudiziaria internazionale in materia penale. Quando sono trasmesse informazioni a un altro Stato Schengen, di norma è indicata la corrispondente riserva relativa all’utilizzo.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Lett. h e i</p>
<p class="absatz ">Occorre rispondere a una richiesta di informazioni soltanto se è correlata a un reato che, secondo il diritto svizzero (CP e diritto penale accessorio), è passibile di una pena detentiva superiore a un anno. Il CP suddivide i reati in tre categorie: contravvenzioni, delitti e crimini. Il criterio di classificazione è il massimo edittale. Sono delitti i reati per cui è comminata una pena detentiva fino a tre anni o una pena pecuniaria (art. 10 cpv. 3 CP). Sono crimini i reati per cui è comminata una pena detentiva di oltre tre anni (art. 10 cpv. 2 CP). Sono contravvenzioni i reati per cui è comminata la multa (art. 103 CP). Una richiesta di informazioni riceve quindi una risposta soltanto se riguarda delitti passibili di una pena detentiva superiore a un anno o crimini. Il punto di contatto nazionale deve pertanto rifiutare le richieste di informazioni concernenti delitti passibili di una pena detentiva fino a un anno<sup><a href="#fn-d7e1163" id="fnbck-d7e1163">40</a></sup> o di una pena pecuniaria<sup><a href="#fn-d7e1171" id="fnbck-d7e1171">41</a></sup>.</p>
<p class="absatz ">La richiesta di informazioni è rifiutata anche quando si riferisce a un reato che nel diritto svizzero non è considerato tale.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Lett. j</p>
<p class="absatz ">Le informazioni ottenute da uno Stato Schengen o da uno Stato terzo possono essere comunicate a un altro Stato Schengen unicamente se lo Stato Schengen o lo Stato terzo che le aveva trasmesse inizialmente vi ha acconsentito. Sono fatte salve le disposizioni derogatorie sancite dall’articolo 349<i>d</i> capoverso 2 CP.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Lett. k</p>
<p class="absatz ">Se per accedere alle informazioni occorre l’autorizzazione di un’autorità giudiziaria che non l’ha accordata, la richiesta di informazioni deve essere rifiutata.</p>
<p class="absatz ">Se le informazioni devono ancora essere ottenute, lo Stato Schengen richiedente è indirizzato verso il canale dell’assistenza giudiziaria. Occorre un’autorizzazione da parte di un’autorità giudiziaria ad esempio per le documentazioni relative a intercettazioni telefoniche, le documentazioni di indagini sul luogo del reato, le informazioni su reddito e patrimonio, gli elenchi dei passeggeri e delle merci delle società di trasporti o gli incarti medici<sup><a href="#fn-d7e1193" id="fnbck-d7e1193">42</a></sup>.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Lett. l</p>
<p class="absatz ">Le autorità di perseguimento penale competenti rettificano i dati personali inesatti e informano senza indugio dell’avvenuta rettifica sia l’autorità che li ha comunicati sia l’autorità destinataria (cfr. art. 349<i>f</i> CP). Le informazioni inesatte o incomplete che non rispettano il principio di esattezza non possono essere trasmesse. La richiesta di informazioni deve quindi essere rifiutata se le informazioni richieste sono risultate inesatte, incomplete o non più aggiornate.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Lett. m</p>
<p class="absatz ">La direttiva (UE) 2023/977 non obbliga la Svizzera a procurare informazioni ricorrendo a misure coercitive. Una richiesta di informazioni va rifiutata se per ottenere le informazioni richieste e rispondervi occorre ricorrere a misure coercitive. Per misure coercitive s’intendono le misure che pregiudicano la libertà individuale adottate dagli organi di polizia e giurisdizionali al fine di raccogliere e preservare le prove necessarie a far luce su un reato, nonché le misure adottate al fine di garantire lo svolgimento del procedimento penale e la successiva esecuzione della sentenza. Simili richieste di informazioni vanno indirizzate verso l’assistenza giudiziaria. Questo motivo di rifiuto vincolante risulta anche dal <i>principio di disponibilità</i> (v. commento all’art. 5).</p>
<p class="absatz ">Le autorità sottostanno al diritto nazionale che disciplina quali informazioni possono essere scambiate a quali condizioni tra quali autorità di perseguimento penale degli Stati Schengen. Le informazioni continuano ad essere scambiate secondo le disposizioni nazionali attualmente esistenti. La Svizzera comunica soltanto le informazioni che può raccogliere, registrare e trasmettere in applicazione del diritto nazionale. La richiesta di informazioni deve essere rifiutata se le informazioni richieste sono protette dal diritto nazionale, tenendo conto del <i>principio della parità di trattamento</i> (v. commento all’art. 5). All’articolo 1 capoverso 2 lettera a del disegno di legge è fatta salva l’AIMP, il cui articolo 75<i>a</i> disciplina esplicitamente le informazioni che non possono essere scambiate tra autorità di polizia, ma devono invece essere trasmesse per il tramite dell’assistenza giudiziaria tra autorità giudiziarie. Se per le informazioni richieste si tratta di informazioni che sono state ottenute o devono essere ottenute tramite la coercizione processuale, la richiesta deve essere rifiutata e lo Stato Schengen richiedente va indirizzato verso il canale dell’assistenza giudiziaria. Questo vale ad esempio per le documentazioni bancarie.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Lett. n</p>
<p class="absatz ">La richiesta va rifiutata, se le informazioni richieste non sono a disposizione delle autorità di perseguimento penale.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz ">Il rifiuto di una richiesta di informazioni può limitarsi a determinate parti della richiesta, mentre le altre informazioni potrebbero invece essere comunicate. Le informazioni che possono essere scambiate conformemente alla presente legge, sono trasmesse allo Stato Schengen richiedente entro il termine previsto.</p>
<p class="titelartikelkomm man-font-style-italic ">Art. 9 <span class="man-font-style-normal">Termini</span></p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 1 e 2</p>
<p class="absatz ">Il termine per rispondere a una richiesta di informazioni dipende dal fatto se le informazioni richieste sono disponibili direttamente o indirettamente e se la richiesta è urgente o meno. Come già sancito nel diritto vigente, alle richieste urgenti occorre rispondere entro otto ore, se le informazioni richieste sono disponibili direttamente (cfr. art. 11 cpv. 1 LSIS). Alle richieste urgenti che riguardano informazioni disponibili soltanto indirettamente va risposto entro tre giorni civili. Le richieste non urgenti devono ricevere una risposta entro sette giorni civili. La COA fedpol, quale punto di contatto nazionale, valuta se l’urgenza della richiesta è giustificata. A tal fine, considera caso per caso tutti gli elementi presentati nella richiesta. Per evitare che il sistema dello scambio agevolato di informazioni venga intasato da un numero elevato di richieste dichiarate urgenti, la nozione di urgenza deve essere interpretata in modo restrittivo (v. commento all’art. 6 cpv. 2 lett. g).</p>
<p class="absatz ">La disponibilità diretta o indiretta delle informazioni dipende dall’accesso a queste ultime (v. commento all’art. 2 cpv. 1 lett. d n. 1 e 2).</p>
<p class="absatz ">Nella prassi, le richieste di informazioni sono trasmesse alla COA fedpol dai punti di contatto nazionali o dalle autorità di perseguimento penale designate degli altri Stati Schengen. La COA fedpol verifica le richieste in merito alla loro completezza e ammissibilità, appura quali informazioni di quali banche dati possono essere comunicate e se la richiesta è urgente. Se una richiesta è giustificata, la COA fedpol trasmette le informazioni direttamente accessibili secondo il diritto nazionale e comunicabili ai fini della prevenzione, dell’accertamento e del perseguimento di reati al punto di contatto nazionale dello Stato Schengen richiedente entro il termine predefinito (8 ore per le richieste urgenti). Nel caso di informazioni non accessibili direttamente o integralmente, la COA fedpol inoltra la richiesta di informazioni alla competente autorità di perseguimento penale federale o cantonale. Affinché la risposta avvenga entro il termine in questione, tre giorni civili per richieste urgenti e sette giorni civili per richieste non urgenti, la COA fedpol fissa una pertinente scadenza per l’autorità di perseguimento penale competente. Entro tale scadenza l’autorità comunica le informazioni a sua disposizione alla COA fedpol che in seguito risponde alla richiesta e trasmette le informazioni disponibili indirettamente. Le richieste urgenti concernenti informazioni disponibili presso le autorità cantonali di perseguimento penale costituiscono una particolare sfida per la COA fedpol e le autorità cantonali in questione visto il breve termine di tre giorni civili e il trattamento molto oneroso. Per questo motivo, i requisiti posti all’urgenza sono più elevati (v. commento all’art. 6 cpv. 2 lett. g).</p>
<p class="absatz ">Se non è possibile rispondere alla richiesta di informazioni entro il termine stabilito, la COA fedpol informa del ritardo lo Stato Schengen richiedente e gli comunica entro quando può ricevere una risposta.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz ">Il termine per la risposta è sospeso se la richiesta di informazioni non soddisfa i requisiti a livello di contenuto e occorre quindi chiedere precisazioni per potervi rispondere.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 4</p>
<p class="absatz ">È possibile derogare ai termini prestabiliti se la comunicazione delle informazioni richieste necessita, secondo il diritto nazionale, di un’autorizzazione giudiziaria. In tal caso la COA fedpol informa dei motivi e della durata del ritardo previsto il punto di contatto nazionale o l’autorità di perseguimento penale designata dello Stato Schengen richiedente. Se per lo scambio di informazioni occorre l’autorizzazione di un’autorità giudiziaria, la COA fedpol richiede d’ufficio tale autorizzazione tramite l’autorità di perseguimento penale o l’autorità giudiziaria competente. Un’autorizzazione è ad esempio necessaria per le informazioni che riguardano un procedimento penale in corso.</p>
<p class="titelartikelkomm man-font-style-italic ">Art. 10 <span class="man-font-style-normal">Acquisizione di informazioni</span></p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz ">Per consentire alla COA fedpol, quale punto di contatto nazionale, di rispondere alle richieste di informazioni entro i termini previsti, le autorità di perseguimento penale federali e cantonali competenti devono fornirle le pertinenti informazioni disponibili, nella misura in cui esistano le basi giuridiche necessarie (v. commento all’art. 10 cpv. 3). Le autorità di perseguimento penale contattate dalla COA fedpol comunicano a quest’ultima le informazioni che, secondo il diritto svizzero, possono essere trasmesse anche ad altre autorità di perseguimento penale per prevenire, accertare e perseguire reati. A tal fine la COA fedpol appura, nel limite del possibile tramite i mezzi disponibili (p. es. SuissePol-Index), quale autorità di perseguimento penale dispone delle informazioni richieste e ne chiede la trasmissione. Se una richiesta concerne informazioni il cui utilizzo è limitato, ad esempio a causa di indagini sotto copertura in corso, l’autorità di perseguimento penale chiamata a fornire i dati lo comunica alla COA fedpol. Nella risposta alla richiesta, quest’ultima informa l’autorità di perseguimento penale richiedente in merito alle restrizioni di utilizzo.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz ">La COA fedpol trasmette la richiesta alle autorità di perseguimento penale competenti e fissa un termine per la trasmissione delle informazioni richieste. Se le informazioni sono registrate nei sistemi d’informazione cantonali ai quali la COA fedpol non può accedere direttamente, il termine di risposta è di tre giorni civili per le richieste urgenti e di sette giorni civili per le richieste non urgenti (cfr. art. 9). Entro tali termini devono aver luogo lo scambio di informazioni a livello nazionale e la risposta alla richiesta. Visti i termini brevi di cui all’articolo 9, le autorità di perseguimento penale competenti sono tenute a prendere i provvedimenti necessari per riuscire a comunicare rapidamente le informazioni richieste alla COA fedpol. Se la COA fedpol può accedere direttamente alle informazioni richieste, può rispondere alla richiesta senza dover coinvolgere le autorità di perseguimento penale competenti.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz ">Per poter trasporre la direttiva (UE) 2023/977, serve una base giuridica che permetta alle autorità di perseguimento penale competenti di comunicare alla COA fedpol le informazioni disponibili per rispondere a una richiesta. Occorre pertanto creare una base giuridica necessaria a questo scopo. La questione se tali basi debbano essere create a livello federale o cantonale dipende dalle informazioni e dai dati in questione. È necessario distinguere tra le tipologie di informazioni da trasmettere. Le seguenti tipologie possono essere interessate dalla trasmissione ai fini della prevenzione, dell’accertamento e del perseguimento di reati:</p>
<dl>
<dt>– </dt>
<dd>
<i>dati di polizia criminale:</i> queste informazioni servono ad accertare e perseguire reati nel quadro delle indagini preliminari;</dd>
<dt>– </dt>
<dd>
<i>dati di polizia giudiziaria:</i> queste informazioni servono a perseguire i reati nel quadro di una procedura investigativa della polizia ai sensi del CPP. Una tale procedura investigativa viene aperta appena esiste una fattispecie sufficiente (art. 306 CPP). Con l’apertura di una procedura investigativa della polizia i dati di polizia criminale diventano dati di polizia giudiziaria;</dd>
<dt>– </dt>
<dd>
<i>dati di polizia di sicurezza:</i> queste informazioni servono a prevenire le minacce e a salvaguardare la sicurezza e l’ordine pubblici.</dd>
</dl>
<p class="absatz ">La Confederazione può svolgere soltanto i compiti che le sono assegnati dalla Costituzione federale (art. 3 e 42 cpv. 1 Cost.<sup><a href="#fn-d7e1284" id="fnbck-d7e1284">43</a></sup>). Di conseguenza, può creare essa stessa le basi giuridiche per lo scambio delle informazioni tra la COA fedpol e le autorità di perseguimento penale competenti se le è attribuita una competenza legislativa in tale ambito. La Confederazione può emanare disposizioni in materia di diritto di polizia unicamente se si tratta di compiti correlati così strettamente al perseguimento penale nell’ambito della giurisdizione federale da poter essere retti dall’articolo 123 capoverso 1 Cost. È su questa base che la Confederazione ha emanato il CPP. Dal momento che le attività di polizia giudiziaria dei Cantoni poggiano sul CPP, l’articolo 123 Cost. può fungere da base per un disciplinamento federale sulla consultazione di dati da parte della polizia, laddove si tratti di <i>dati di polizia giudiziaria</i>, ossia di dati trattati dai Cantoni durante il perseguimento penale di reati specifici in virtù del CPP. Per quanto concerne i <i>dati di polizia criminale</i> e i <i>dati di polizia di sicurezza</i> trattati in virtù delle leggi di polizia cantonali, la Confederazione non dispone di alcuna competenza normativa<sup><a href="#fn-d7e1301" id="fnbck-d7e1301">44</a></sup>. Quando si tratta quindi di definire i mezzi che consentono di prevenire reati o di accertarne la commissione, ciò rientra nel diritto di polizia, la cui emanazione è di principio una prerogativa dei Cantoni<sup><a href="#fn-d7e1315" id="fnbck-d7e1315">45</a></sup>. Gran parte dei dati di polizia cantonali sono dati di polizia di sicurezza nonché dati di polizia criminale provenienti da indagini preliminari.</p>
<p class="absatz ">L’obbligo di scambiare informazioni di polizia conformemente al presente articolo è quindi vincolante per i Cantoni quando le fattispecie oggetto dello scambio di informazioni sottostanno alla giurisdizione federale (in particolare art. 23 e 24 CPP) o le informazioni sono trattate nel quadro di una procedura investigativa (art. 306 CPP). Per lo scambio di informazioni che esulano da questa competenza normativa della Confederazione, i Cantoni sono tenuti a creare le proprie basi giuridiche<sup><a href="#fn-d7e1330" id="fnbck-d7e1330">46</a></sup>, qualora non esistano ancora<sup><a href="#fn-d7e1342" id="fnbck-d7e1342">47</a></sup>, per garantire la trasposizione della direttiva (UE) 2023/977. Lo scambio di informazioni tra autorità cantonali di perseguimento penale e COA fedpol è già possibile attualmente mediante l’assistenza amministrativa. Le autorità cantonali di perseguimento penale trasmettono su richiesta alla COA fedpol le informazioni di cui ha bisogno per adempiere i suoi compiti o per rispondere a richieste di informazioni. Nell’ambito della trasmissione delle informazioni occorre tuttavia garantire che le informazioni necessarie siano trasmesse alla COA fedpol entro i termini sanciti dalla direttiva (UE) 2023/977.</p>
<p class="absatz ">La mozione Eichenberger 18.3592 Scambio di dati di polizia su scala nazionale ha incaricato il Consiglio federale di creare una piattaforma che colleghi le banche dati cantonali di polizia esistenti, affinché i corpi di polizia dei Cantoni e gli organi di polizia della Confederazione possano accedere direttamente in tutta la Svizzera ai dati di polizia su persone e sui loro precedenti. A tal fine, la Confederazione e i Cantoni hanno avviato un programma comune con lo scopo di predisporre una piattaforma di consultazione di polizia (POLAP) che permetta, con un’unica interrogazione, di consultare i dati di polizia e sulla migrazione cantonali, nazionali e internazionali in maniera parallela e standardizzata nei sistemi sorgente. È inoltre in fase di elaborazione una soluzione per consentire sul piano giuridico lo scambio di dati tra Cantoni e garantire così l’interoperabilità a livello nazionale. Con un’unica consultazione si potrebbe quindi accedere a informazioni provenienti da diversi sistemi cantonali, federali e internazionali o appurare quale autorità dispone delle informazioni in questione. POLAP non consente quindi di scambiare dati fisici, ma agevolerebbe nettamente lo scambio di informazioni tra Confederazione e Cantoni previsto dal presente disegno di legge. Un’unica interrogazione in POLAP permetterebbe infatti di consultare informazioni provenienti da diversi sistemi cantonali e federali, riducendo pertanto in modo considerevole l’onere per la Confederazione e i Cantoni impiegato per rispondere in tempo utile alle richieste di informazioni presentate dagli Stati Schengen. Al momento la COA fedpol deve contattare individualmente ciascun Cantone per ottenere le informazioni necessarie a rispondere alle richieste pervenute. Vista la competenza legislativa della Confederazione e dei Cantoni summenzionata, la creazione della necessaria base giuridica costituisce una grande sfida. Attualmente, la maggior parte dei Cantoni non dispone delle basi legali occorrenti per mettere in atto uno scambio nazionale di dati di polizia. Per poter collegare i sistemi d’informazione cantonali alla piattaforma vanno quindi create dapprima le basi.</p>
<p class="absatz ">Sin dal 2018 la Confederazione e i Cantoni stanno elaborando soluzioni che permettano di attuare la mozione Eichenberger. Sono già stati lanciati alcuni progetti promettenti, quali la convenzione intercantonale sullo scambio di dati per la gestione di piattaforme di consultazione e banche dati comuni oppure la creazione di nuove competenze puntuali della Confederazione allo scopo di regolamentare la consultazione. Indipendentemente da questi due approcci, il legislatore federale avrebbe la possibilità di attuare in parte la mozione Eichenberger in virtù dell’articolo 123 capoverso 1 Cost. Potrebbe infatti disciplinare in modo vincolante la consultazione dei dati di polizia giudiziaria retti dal CPP. Le consultazioni di dati di polizia trattati in virtù di leggi cantonali devono tuttavia essere regolamentate dai Cantoni. Incombe inoltre a questi ultimi definire quali dati concreti contenuti nei sistemi d’informazione di polizia possono essere consultati tramite POLAP. Nell’ambito del presente disegno di legge si rinuncia tuttavia a creare una base giuridica generale per la consultazione dei dati di polizia giudiziaria. Il presente articolo si applica pertanto unicamente allo scambio di informazioni tra la COA fedpol e le competenti autorità di perseguimento penale della Confederazione e dei Cantoni. La creazione di POLAP è complessa e richiede molto tempo. Le basi giuridiche vanno elaborate in modo meticoloso soprattutto per motivi legati alla protezione dei dati. Imporre l’attuazione parziale di tale progetto complesso nel quadro del recepimento e della trasposizione di uno sviluppo dell’acquis di Schengen non sarebbe opportuno e rischierebbe di pregiudicare gli sforzi finora profusi dalla Confederazione e dai Cantoni. I Cantoni che dispongono già delle basi giuridiche per la consultazione tramite POLAP, potrebbero essere collegati gradualmente a partire dalla messa in funzione di POLAP. Ciò significa che tali Cantoni potrebbero collegare i loro sistemi d’informazione a POLAP e quindi agevolare considerevolmente lo scambio di informazioni tra la Confederazione e i Cantoni.</p>
<p class="titelartikelkomm man-font-style-italic ">Art. 11 <span class="man-font-style-normal">Richieste svizzere</span></p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz ">Le autorità svizzere di perseguimento penale presentano le loro richieste di informazioni alla COA fedpol che è responsabile di inoltrare le richieste svizzere agli altri Stati Schengen (cfr. art. 3). Per le autorità di perseguimento penale non è prevista la possibilità di presentare, in qualità di autorità di perseguimento penale designate, le loro richieste direttamente ai punti di contatto nazionali degli altri Stati Schengen. La centralizzazione dello scambio di informazioni permette di coordinare e uniformare meglio la cooperazione con le autorità di contrasto degli altri Stati Schengen. La COA fedpol dispone inoltre dell’infrastruttura necessaria e delle conoscenze occorrenti per trattare e coordinare le richieste destinate alle autorità di perseguimento penale degli Stati Schengen ed è collegata al canale SIENA. Il fatto che l’intero scambio di informazioni passi dalla COA fedpol può contribuire a sgravare i Cantoni sul piano amministrativo e del personale e a controllare meglio il flusso di informazioni.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz ">Secondo l’articolo 11 della direttiva (UE) 2023/977 tutti gli Stati Schengen devono compilare un elenco indicante una o più lingue in cui il loro punto di contatto nazionale è in grado di scambiare informazioni. La Commissione europea pubblica in Internet una raccolta di tali elenchi. La richiesta deve quindi essere presentata in una delle lingue indicate dallo Stato Schengen in questione o in inglese. L’autorità di perseguimento penale richiedente trasmette la richiesta alla COA fedpol nella lingua prescritta. La richiesta deve contenere le indicazioni necessarie di cui all’articolo 6 capoverso 2 lettere a–h.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz ">La COA fedpol verifica che la richiesta sia completa, ovvero che contenga tutte le informazioni necessarie di cui all’articolo 6 del disegno di legge e che sia stata utilizzata la lingua indicata dallo Stato Schengen richiesto. Non spetta alla COA fedpol controllare che il contenuto delle indicazioni sia esatto. Se la richiesta non è completa, essa ne informa l’autorità di perseguimento penale richiedente che può quindi completare la sua richiesta. Se lo Stato Schengen richiesto esige complementi, la COA fedpol ne informa l’autorità di perseguimento penale richiedente.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 4</p>
<p class="absatz ">La COA fedpol trasmette la richiesta dell’autorità di perseguimento penale richiedente al punto di contatto nazionale competente dello Stato Schengen in questione affinché vi risponda entro i termini predefiniti. Per la trasmissione della richiesta, la COA fedpol utilizza i canali di comunicazione sanciti dall’articolo 3 capoverso 3 del disegno di legge. Nel trasmettere le informazioni, la COA fedpol richiama l’attenzione su eventuali restrizioni al loro utilizzo e sugli obblighi di mantenere il segreto. Riguardo alle restrizioni all’utilizzo delle informazioni va precisato che lo scambio di informazioni retto dalla direttiva (UE) 2023/977 non si estende alla comunicazione e all’utilizzo di informazioni a titolo di prova in procedimenti giudiziari. Di conseguenza, le informazioni trasmesse possono essere utilizzate come prova in un tale procedimento unicamente se lo Stato Schengen in questione vi acconsente. Se nella risposta a una richiesta non è stato accordato il consenso a utilizzare le informazioni come prova in procedimenti giudiziari, occorre dapprima chiedere il consenso allo Stato Schengen in questione.</p>
<p class="titelartikelkomm man-font-style-italic ">Art. 12 <span class="man-font-style-normal">Trasmissione di informazioni ad altri Stati Schengen</span></p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz ">L’articolo 7 della direttiva (UE) 2023/977 legittima le autorità di contrasto degli Stati Schengen a comunicare di propria iniziativa (spontaneamente) informazioni disponibili alle altre autorità di contrasto competenti degli Stati Schengen, qualora vi siano motivi oggettivi per ritenere che le informazioni possano essere utili a tali altri Stati Schengen per prevenire, accertare o perseguire reati. Non esiste alcun obbligo di scambiare spontaneamente informazioni su reati che non rientrano nella categoria dei reati gravi ai sensi dell’allegato 3 del disegno.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz ">Conformemente all’articolo 7 della direttiva (UE) 2023/977, le autorità di contrasto degli Stati Schengen devono garantire che le informazioni disponibili vengano comunicate di propria iniziativa, quindi spontaneamente, alle altre autorità di contrasto degli Stati Schengen, qualora vi siano motivi oggettivi per ritenere che le informazioni possano essere utili a tali altri Stati Schengen ai fini della prevenzione, dell’accertamento o del perseguimento di reati. Se un’autorità di perseguimento penale dispone, ad esempio, di indizi concreti secondo cui in un altro Stato Schengen sarà fatto esplodere uno sportello automatico di banca o verrà perpetrato un attacco terroristico, trasmette di propria iniziativa tramite la COA fedpol le informazioni al punto di contatto nazionale dello Stato Schengen interessato. Non occorre verificare appositamente in ogni procedimento se vi sono informazioni che devono essere scambiate spontaneamente. Possono ad esempio risultare indizi concreti durante un interrogatorio di polizia.</p>
<p class="absatz ">Contrariamente alla trasmissione di informazioni su richiesta, in questo caso la trasmissione avviene senza previa richiesta di informazioni. Con la trasposizione della decisione quadro 2006/970/GAI, il vigente articolo 7 capoverso 1 LSIS sancisce già l’obbligo di scambiare spontaneamente informazioni per i reati considerati dal diritto nazionale che corrispondono o equivalgono a quelli definiti dal mandato d’arresto europeo<sup><a href="#fn-d7e1387" id="fnbck-d7e1387">48</a></sup>. I reati equivalenti a quelli definititi nel mandato d’arresto europeo sono elencati nell’allegato 3 del disegno. Secondo l’articolo 2 paragrafo 3 della direttiva (UE) 2023/977 sono considerati reati gravi non solo i fatti di cui nel mandato d’arresto europeo, ma anche gli atti di cui all’articolo 3 paragrafi 1 e 2 del regolamento (UE) 2016/794. Nell’attuare la direttiva (UE) 2023/977 occorre tenere conto di questa definizione nel senso che l’allegato 1 deve essere trasposto nel diritto nazionale. L’elenco di cui all’allegato 3 del disegno di legge comprende tuttavia anche tutti gli atti conformemente al regolamento (UE) 2016/794, motivo per cui sono contemplati anche i reati gravi ai sensi dell’articolo 2 paragrafo 3 della direttiva (UE) 2023/977. Sono inoltre elencati anche i reati di terrorismo (cfr. all. 3 n. 22) che corrispondono ai reati ai sensi della direttiva (UE) 2017/541 del Parlamento europeo e del Consiglio, del 15 marzo 2017, sulla lotta contro il terrorismo e che sostituisce la decisione quadro 2002/475/GAI del Consiglio e che modifica la decisione 2005/671/GAI del Consiglio<sup><a href="#fn-d7e1400" id="fnbck-d7e1400">49</a></sup>.</p>
<p class="absatz ">La trasmissione di informazioni di propria iniziativa è consentita soltanto se esiste già almeno un sospetto iniziale riguardo alla persona in questione.</p>
<p class="absatz ">L’obbligo di trasmettere informazioni di propria iniziativa si estende anche alle autorità cantonali di perseguimento penale. Per trasporre la direttiva (UE) 2023/977 occorre creare a livello cantonale, laddove non esistano già<sup><a href="#fn-d7e1413" id="fnbck-d7e1413">50</a></sup>, le basi giuridiche per la trasmissione spontanea di informazioni. In tale contesto va considerato che anche lo scambio spontaneo di informazioni deve svolgersi per il tramite del punto di contatto nazionale (cfr. art. 3).</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 3</p>
<p class="absatz ">La trasmissione di informazioni di propria iniziativa è esclusa se sussiste uno dei motivi di rifiuto elencati nell’articolo 8 capoverso 1 (v. commento all’art. 8). Visto che le disposizioni sull’assistenza giudiziaria internazionale non sono pregiudicate dalla presente legge, non si possono comunicare spontaneamente per il tramite della polizia nemmeno le informazioni che rientrano nel campo di applicazione dell’articolo 75<i>a</i> capoverso 2 AIMP.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 4</p>
<p class="absatz ">Come previsto dall’articolo 3 capoverso 1, lo scambio di informazioni secondo il presente disegno di legge avviene esclusivamente tramite la COA fedpol quale punto di contatto nazionale. Su tale base, le autorità di perseguimento penale inoltrano quindi alla COA fedpol le informazioni previste per la trasmissione al punto di contatto nazionale competente dello Stato Schengen interessato, se tali informazioni riguardano reati sottoposti alla giurisdizione federale o da trattare secondo l’articolo 306 CPP. Negli altri casi, comunicano le informazioni alla COA fedpol quando il diritto cantonale lo prevede. Vista la ripartizione delle competenze tra la Confederazione e i Cantoni nel settore di polizia, per poter trasmettere informazioni che non riguardano reati sottoposti alla giurisdizione federale o che non vanno trattate secondo l’articolo 306 CPP, serve una base giuridica autonoma a livello cantonale che permetta di trasmettere informazioni, tramite la COA fedpol, alle autorità di perseguimento penale degli altri Stati Schengen ai fini della prevenzione, dell’accertamento e del perseguimento di crimini e delitti. Poiché le autorità svizzere di perseguimento penale sono già tenute, in applicazione della decisione quadro 2006/960/GAI, a mettere spontaneamente a disposizione informazioni per prevenire, accertare e perseguire reati gravi, i Cantoni dovrebbero già disporre delle basi giuridiche necessarie. Anche le leggi cantonali sulla polizia dovrebbero già contenere le disposizioni occorrenti per consentire la collaborazione con le autorità di polizia della Confederazione e per scambiare informazioni ai fini della prevenzione e dell’accertamento di reati. La trasmissione di informazioni alla COA fedpol dovrebbe pertanto essere contemplata.</p>
<p class="absatz ">Le autorità di perseguimento penale inoltrano alla COA fedpol le informazioni per la trasmissione spontanea nella lingua specificata dallo Stato Schengen in questione.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 5</p>
<p class="absatz ">La COA fedpol è l’autorità competente dell’esecuzione dello scambio di informazioni ai sensi della direttiva (UE) 2023/977. Occorre pertanto garantire che le autorità di perseguimento penale le inoltrino le informazioni da trasmettere alle autorità di contrasto competenti degli Stati Schengen. La COA fedpol riceve quindi tali informazioni da trasmettere spontaneamente e verifica se sono redatte nella lingua richiesta, se sono adempiute le condizioni di cui all’articolo 6 capoverso 2 e se esistono motivi di rifiuto.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 6</p>
<p class="absatz ">Se sono adempiute le condizioni di cui al capoverso 5, la COA fedpol trasmette le informazioni al punto di contatto nazionale dello Stato Schengen interessato indicando obbligatoriamente le specifiche restrizioni di utilizzo (p. es. utilizzo soltanto a fini investigativi, ma non a titolo di prova) e gli obblighi di segretezza.</p>
<p class="titelartikelkomm man-font-style-italic ">Art. 13 <span class="man-font-style-normal">Informazioni trasmesse da altri Stati Schengen</span></p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 1</p>
<p class="absatz ">La COA fedpol riceve le informazioni trasmesse spontaneamente dagli altri Stati Schengen. Verifica se le informazioni sono di interesse per le autorità di perseguimento penale e, se del caso, le inoltra a queste ultime. Un’autorità di perseguimento penale è da considerare interessata se vi sono motivi oggettivi di ritenere che tali informazioni possano essere importanti ai fini della prevenzione, dell’accertamento o del perseguimento di reati. Se la COA fedpol riceve, ad esempio, informazioni dalla Francia sulla fattispecie del favoreggiamento o dell’incitazione all’entrata e alla partenza illegali, le trasmette alle autorità di perseguimento penale dei Cantoni che confinano con la Francia e all’UDSC.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 2</p>
<p class="absatz ">Le informazioni ricevute possono essere utilizzate unicamente per prevenire, accertare e perseguire reati. La COA fedpol informa le autorità di perseguimento penale in merito alle restrizioni di utilizzo delle informazioni ricevute e agli obblighi di segretezza.</p>
<p class="titelartikelkomm man-font-style-italic ">Art. 14 <span class="man-font-style-normal">Trattamento dei dati</span></p>
<p class="absatz ">Per adempiere i compiti di cui all’articolo 4, la COA fedpol è autorizzata a trattare sia dati personali degni di particolare protezione sia dati non classificati come tali. L’autorizzazione si limita ai dati personali elencati nell’allegato 2 del disegno. La nozione di trattamento comprende qualsiasi operazione relativa a dati personali, segnatamente la raccolta, la registrazione e l’utilizzo dei dati. L’autorizzazione vale per i dati ricevuti dagli Stati Schengen nonché per i dati trasmessi agli Stati Schengen da parte delle autorità svizzere di perseguimento penale. La COA fedpol può trattare dati se è necessario per adempiere i compiti seguenti:</p>
<dl>
<dt>– </dt>
<dd>ricevere e valutare richieste di informazioni;</dd>
<dt>– </dt>
<dd>inoltrare richieste di informazioni alle autorità di perseguimento penale competenti, coordinare il trattamento di simili richieste e la comunicazione di informazioni sulla base di tali richieste tra le autorità interessate;</dd>
<dt>– </dt>
<dd>coordinare l’analisi e la struttura delle informazioni per la loro trasmissione al punto di contatto nazionale ed eventualmente alle autorità di contrasto competenti di altri Stati Schengen;</dd>
<dt>– </dt>
<dd>comunicare su richiesta o di propria iniziativa informazioni per gli altri Stati Schengen;</dd>
<dt>– </dt>
<dd>rifiutare la comunicazione di informazioni e, se necessario, chiedere chiarimenti o precisazioni;</dd>
<dt>– </dt>
<dd>trasmettere le richieste di informazioni ai punti di contatto nazionali di altri Stati Schengen e, laddove necessario, eventuali chiarimenti o precisazioni;</dd>
<dt>– </dt>
<dd>allestire statistiche conformemente all’articolo 15 del disegno di legge all’attenzione della Commissione europea e della Confederazione Svizzera.</dd>
</dl>
<p class="absatz ">Quando tratta dati personali, la COA fedpol deve tenere conto dei principi in materia di protezione dei dati sanciti dalla LPD. I dati detenuti dalle autorità cantonali sottostanno al pertinente diritto cantonale.</p>
<p class="absatz ">Per adempiere i suoi compiti, la COA fedpol può trattare anche dati degni di particolare protezione relativi a persone giuridiche. Nella LPD il trattamento di dati concernenti persone giuridiche è escluso dal campo di applicazione materiale della LPD stessa. L’articolo 57<i>r</i> LOGA costituisce una base legale generale direttamente applicabile che consente alla COA fedpol di trattare dati di persone giuridiche, compresi i dati degni di particolare protezione<sup><a href="#fn-d7e1488" id="fnbck-d7e1488">51</a></sup>.</p>
<p class="absatz ">Per il trattamento dello scambio di informazioni, la COA fedpol può avvalersi dei sistemi di polizia per la gestione centralizzata delle pratiche e degli atti di cui all’articolo 18 LSIP, che permettono di registrare e trattare tramite SIENA richieste in entrata e uscita e informazioni di altri Stati Schengen. Per mezzo di appropriate impostazioni predefinite è possibile garantire che il trattamento dei dati sia circoscritto al minimo indispensabile per lo scopo perseguito. I sistemi di gestione delle pratiche e degli atti esistenti di fedpol soddisfano le condizioni di cui all’articolo 16 della direttiva (UE) 2023/977. La gestione e l’utilizzo di tali sistemi sono retti dall’articolo 18 LSIP.</p>
<p class="titelartikelkomm man-font-style-italic ">Art. 15 <span class="man-font-style-normal">Statistiche</span></p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Cpv. 1 e 2</p>
<p class="absatz ">La COA fedpol allestisce le statistiche necessarie sullo scambio di informazioni con altri Stati Schengen e le trasmette all’attenzione della Commissione europea. Le statistiche sono allestite in modo tale da non permettere di risalire alle persone interessate.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Allegato 1</p>
<p class="absatz ">L’allegato 1 elenca gli Accordi di associazione alla normativa di Schengen.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Allegato 2</p>
<p class="absatz ">Agli altri Stati Schengen sono trasmesse soltanto informazioni personali che rientrano nelle categorie di dati elencate (v. commento all’art. 4 cpv. 2).</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Allegato 3</p>
<p class="absatz ">Conformemente all’articolo 13 del disegno di legge le autorità di perseguimento penale trasmettono spontaneamente alle competenti autorità di perseguimento penale degli altri Stati Schengen le informazioni disponibili che possono essere importanti ai fini della prevenzione, dell’accertamento e del perseguimento dei reati di cui all’allegato 3. Quest’ultimo elenca i reati gravi considerati dalla legislazione svizzera che corrispondono o sono equivalenti a quelli definiti dall’articolo 2 paragrafo 2 della decisione quadro 2002/584/GAI (relativa al mandato d’arresto europeo) e sono passibili di una pena detentiva superiore a tre anni. Il vigente elenco dei reati non è più aggiornato, poiché diversi reati sono stati stralciati e altri invece aggiunti. Nel decreto federale del 1° ottobre 2021<sup><a href="#fn-d7e1523" id="fnbck-d7e1523">52</a></sup> che approva e traspone nel diritto svizzero l’Accordo tra la Svizzera e l’UE sul potenziamento della cooperazione transfrontaliera (cooperazione Prüm) e il Protocollo tra la Svizzera, l’UE e il Principato del Liechtenstein riguardante l’accesso a Eurodac a fini di contrasto era già prevista una modifica del vigente allegato 1 LSIS. Il decreto con le sue modifiche non era tuttavia ancora entrato in vigore. Nel quadro della trasposizione della direttiva (UE) 2023/977 l’elenco di reati subisce un ulteriore aggiornamento. Non essendo chiaro quale progetto normativo entrerà in vigore prima, occorre coordinare i lavori (v. cap. 7). Dall’entrata in vigore della LSIS si sono aggiunti i seguenti reati che corrispondono o sono equivalenti a quelli definiti dalla decisione quadro 2002/584/GAI e che devono essere integrati nell’elenco dei reati:</p>
<dl>
<dt>– </dt>
<dd>atti preparatori punibili (art. 260<sup>bis</sup> cpv. 1 CP);</dd>
<dt>– </dt>
<dd>mutilazioni di organi genitali femminili (art. 124 CP);</dd>
<dt>– </dt>
<dd>sottrazione di dati personali (art. 179<sup>novies</sup> CP);</dd>
<dt>– </dt>
<dd>falsità in documenti, conseguimento fraudolento di una falsa attestazione, soppressione di documenti (art. 15, 16 cpv. 1 e 3 della legge federale del 22 marzo 1974<sup><a href="#fn-d7e1555" id="fnbck-d7e1555">53</a></sup> sul diritto penale amministrativo);</dd>
<dt>– </dt>
<dd>frode fiscale, appropriazione indebita d’imposte alla fonte (art. 186 cpv. 1 e 187 cpv. 1 della legge federale del 14 dicembre 1990<sup><a href="#fn-d7e1570" id="fnbck-d7e1570">54</a></sup> sull’imposta federale diretta);</dd>
<dt>– </dt>
<dd>frode fiscale (art. 59 cpv. 1 della legge federale del 14 dicembre 1990<sup><a href="#fn-d7e1585" id="fnbck-d7e1585">55</a></sup> sull’armonizzazione delle imposte dirette dei Cantoni e dei Comuni);</dd>
<dt>– </dt>
<dd>crimini e delitti (art. 148 cpv. 1 della legge del 23 giugno 2006<sup><a href="#fn-d7e1600" id="fnbck-d7e1600">56</a></sup> sugli investimenti collettivi);</dd>
<dt>– </dt>
<dd>falsificazioni, false attestazioni, conseguimento fraudolento di una falsa attestazione, uso di certificati falsi o inesatti, documenti esteri, rilascio illegittimo di dichiarazioni di conformità, apposizione e uso non autorizzato di marchi di conformità (art. 23–28 della legge federale del 6 ottobre 1995<sup><a href="#fn-d7e1615" id="fnbck-d7e1615">57</a></sup> sugli ostacoli tecnici al commercio);</dd>
<dt>– </dt>
<dd>uso, contrario al regolamento, di un marchio di garanzia o di un marchio collettivo (art. 63 cpv. 4 della legge del 28 agosto 1992<sup><a href="#fn-d7e1630" id="fnbck-d7e1630">58</a></sup> sulla protezione dei marchi);</dd>
<dt>– </dt>
<dd>violazione del brevetto (art. 81 cpv. 3 della legge del 25 giugno 1954<sup><a href="#fn-d7e1645" id="fnbck-d7e1645">59</a></sup> sui brevetti);</dd>
<dt>– </dt>
<dd>matrimonio forzato, unione domestica registrata forzata (art. 181<i>a</i> CP)</dd>
<dt>– </dt>
<dd>falsificazione di valori di bollo ufficiali, falsificazione di marche ufficiali, falsificazione dei pesi e delle misure, falsificazione di documenti esteri (art. 245, 246, 248 e 255 CP);</dd>
<dt>– </dt>
<dd>sparizione forzata (art. 185<sup>bis</sup> CP);</dd>
<dt>– </dt>
<dd>atti sessuali con persone dipendenti, coazione sessuale, atti sessuali con persone incapaci di discernimento o inette a resistere (art. 188, 189, 191 CP);</dd>
<dt>– </dt>
<dd>pubblica intimidazione, pubblica istigazione a un crimine o alla violenza, sommossa, atti preparatori punibili, organizzazioni criminali e terroristiche, messa in pericolo della sicurezza pubblica con armi, finanziamento del terrorismo, reclutamento, addestramento e viaggi finalizzati alla commissione di un reato di terrorismo, attentati contro l’ordine costituzionale, atti di violenza criminali volti a intimidire la popolazione o a costringere uno Stato o un’organizzazione internazionale a fare o ad omettere un atto (art. 258–260<sup>sexies</sup>, 275 CP);</dd>
<dt>– </dt>
<dd>divieto di organizzazioni (art. 74 della legge federale del 25 settembre 2015<sup><a href="#fn-d7e1685" id="fnbck-d7e1685">60</a></sup> sulle attività informative);</dd>
<dt>– </dt>
<dd>discriminazione e incitamento all’odio (art. 261<sup>bis</sup> CP);</dd>
<dt>– </dt>
<dd>genocidio, crimini contro l’umanità, gravi violazioni delle Convenzioni di Ginevra, altri crimini di guerra, attacchi contro persone e beni civili, trattamento medico ingiustificato, lesione dell’autodeterminazione sessuale e della dignità umana, reclutamento e impiego di bambini-soldato, metodi di guerra vietati, impiego di armi vietate, rottura di un armistizio o della pace, reati contro un parlamentare, ritardo nel rimpatrio di prigionieri di guerra, altre violazioni del diritto internazionale umanitario (art. 264, 264<i>a</i>, 264<i>c</i>–264<i>j</i> CP);</dd>
<dt>– </dt>
<dd>disposizioni penali della legge federale sulla circolazione delle specie di fauna e di flora protette (art. 26 cpv. 2 della legge federale del 16 marzo 2012<sup><a href="#fn-d7e1716" id="fnbck-d7e1716">61</a></sup> sulla circolazione delle specie di fauna e di flora protette);</dd>
<dt>– </dt>
<dd>abuso di informazioni privilegiate e manipolazione del mercato finanziario (art. 154 cpv. 1 e 2 e 155 della legge del 19 giugno 2015<sup><a href="#fn-d7e1731" id="fnbck-d7e1731">62</a></sup> sull’infrastruttura finanziaria).</dd>
</dl>
<div class="footnotes">
<p id="fn-d7e721"><sup><a href="#fnbck-d7e721">23</a></sup><sup></sup>  <a href="https://fedlex.data.admin.ch/eli/cc/1997/2022_2022_2022" target="_blank">RS <b>172.010 </b></a>(stato al 1° settembre 2023).</p>
<p id="fn-d7e740"><sup><a href="#fnbck-d7e740">24</a></sup><sup></sup>  <a href="https://fedlex.data.admin.ch/eli/cc/1982/846_846_846" target="_blank">RS <b>351.1</b></a></p>
<p id="fn-d7e755"><sup><a href="#fnbck-d7e755">25</a></sup><sup></sup>  <a href="https://fedlex.data.admin.ch/eli/cc/2013/31" target="_blank">RS <b>651.1</b></a></p>
<p id="fn-d7e768"><sup><a href="#fnbck-d7e768">26</a></sup><sup></sup>  <a href="https://fedlex.data.admin.ch/eli/cc/2024/170" target="_blank">RS <b>0.360.136.1</b></a>; Accordo del 5 aprile 2022 tra la Confederazione Svizzera e la Repubblica federale di Germania sulla cooperazione transfrontaliera in materia di polizia e giudiziaria.</p>
<p id="fn-d7e780"><sup><a href="#fnbck-d7e780">27</a></sup><sup></sup>  Regolamento (UE) 2018/1862 del Parlamento europeo e del Consiglio, del 28 novembre 2018, sull’istituzione, l’esercizio e l’uso del sistema d’informazione Schengen (SIS) nel settore della cooperazione di polizia e della cooperazione giudiziaria in materia penale, che modifica e abroga la decisione 2007/533/GAI del Consiglio e che abroga il regolamento (CE) n. 1986/2006 del Parlamento europeo e del Consiglio e la decisione 2010/261/UE della Commissione, GU L 312 del 7 dicembre 2018, pag. 56.</p>
<p id="fn-d7e788"><sup><a href="#fnbck-d7e788">28</a></sup><sup></sup>  Decisione 2008/615/GAI del Consiglio, del 23 giugno 2008, sul potenziamento della cooperazione transfrontaliera, soprattutto nella lotta al terrorismo e alla criminalità transfrontaliera, GU L 210 del 6 agosto 2008, pag. 1; decisione 2008/616/GAI del Consiglio, del 23 giugno 2008, relativa all’attuazione della decisione 2008/615/GAI sul potenziamento della cooperazione transfrontaliera, soprattutto nella lotta al terrorismo e alla criminalità transfrontaliera, GU L 210 del 6 agosto 2008, pag. 12.</p>
<p id="fn-d7e809"><sup><a href="#fnbck-d7e809">29</a></sup><sup></sup> <a href="https://fedlex.data.admin.ch/eli/fga/2008/1669" target="_blank">FF <b>2008</b> 7809</a>, in particolare 7829.</p>
<p id="fn-d7e839"><sup><a href="#fnbck-d7e839">30</a></sup><sup></sup> Orientamenti del 26 maggio 2010 sull’attuazione della decisione quadro 2006/960/GAI del Consiglio del 18 dicembre 2006 relativa alla semplificazione dello scambio di informazioni e intelligence tra le autorità degli Stati membri dell’Unione europea incaricate dell’applicazione della legge, allegato III, pag. 120 (doc. 9512/10).</p>
<p id="fn-d7e869"><sup><a href="#fnbck-d7e869">31</a></sup><sup></sup> <a href="https://fedlex.data.admin.ch/eli/cc/2006/181" target="_blank">RS <b>0.362.2</b></a></p>
<p id="fn-d7e882"><sup><a href="#fnbck-d7e882">32</a></sup><sup></sup> <a href="https://fedlex.data.admin.ch/eli/fga/2008/1669" target="_blank">FF <b>2008</b> 7809</a>, in particolare 7830.</p>
<p id="fn-d7e907"><sup><a href="#fnbck-d7e907">33</a></sup><sup></sup> <a href="https://fedlex.data.admin.ch/eli/cc/2000/57" target="_blank">RS <b>172.213.1</b></a></p>
<p id="fn-d7e918"><sup><a href="#fnbck-d7e918">34</a></sup><sup></sup> Sistema d’informazione della Polizia giudiziaria federale; art. 11 cpv. 5 della legge federale del 13 giugno 2008 sui sistemi d’informazione di polizia della Confederazione (LSIP; <a href="https://fedlex.data.admin.ch/eli/cc/2008/698" target="_blank">RS <b>361</b></a>).</p>
<p id="fn-d7e930"><sup><a href="#fnbck-d7e930">35</a></sup><sup></sup> Sistema d’informazione centrale sulla migrazione; art. 9 cpv. 1 lett. c della legge federale del 20 giugno 2003 sul sistema d’informazione per il settore degli stranieri e dell’asilo (LSISA; <a href="https://fedlex.data.admin.ch/eli/cc/2006/301" target="_blank">RS <b>142.51</b></a>).</p>
<p id="fn-d7e942"><sup><a href="#fnbck-d7e942">36</a></sup><sup></sup>  Sistema informatizzato di gestione e indice informatizzato delle persone e dei fascicoli; art. 12 cpv. 6 lett. a e art. 14 cpv. 3 lett. a LSIP.</p>
<p id="fn-d7e991"><sup><a href="#fnbck-d7e991">37</a></sup><sup></sup> <a href="https://fedlex.data.admin.ch/eli/cc/2008/698" target="_blank">RS <b>361</b></a></p>
<p id="fn-d7e1013"><sup><a href="#fnbck-d7e1013">38</a></sup><sup></sup>  <a href="https://fedlex.data.admin.ch/eli/cc/2022/232" target="_blank">RS <b>128</b></a></p>
<p id="fn-d7e1142"><sup><a href="#fnbck-d7e1142">39</a></sup><sup></sup>  P. es. protezione della personalità conformemente al Codice civile (art. 28 segg.), alla LF contro la concorrenza sleale, alla LF sul diritto d’autore e disposizioni concernenti la protezione di segreti professionali, d’affari o di fabbricazione.</p>
<p id="fn-d7e1163"><sup><a href="#fnbck-d7e1163">40</a></sup><sup></sup>  P. es. art. 135 cpv. 2 primo periodo CP.</p>
<p id="fn-d7e1171"><sup><a href="#fnbck-d7e1171">41</a></sup><sup></sup>  P. es. art. 173 cpv. 1 CP.</p>
<p id="fn-d7e1193"><sup><a href="#fnbck-d7e1193">42</a></sup><sup></sup>  Orientamenti del 26 maggio 2010 sull’attuazione della decisione quadro 2006/960/GAI del Consiglio del 18 dicembre 2006 relativa alla semplificazione dello scambio di informazioni e intelligence tra le autorità degli Stati membri dell’Unione europea incaricate dell’applicazione della legge, allegato III, pag. 122 (doc. 9512/10).</p>
<p id="fn-d7e1284"><sup><a href="#fnbck-d7e1284">43</a></sup><sup></sup>  <a href="https://fedlex.data.admin.ch/eli/cc/1999/404" target="_blank">RS <b>101</b></a></p>
<p id="fn-d7e1301"><sup><a href="#fnbck-d7e1301">44</a></sup><sup></sup>  DTF <b>140</b> I 353, <i>360 </i>consid. 5.1.</p>
<p id="fn-d7e1315"><sup><a href="#fnbck-d7e1315">45</a></sup><sup></sup>  Parere del Consiglio federale del 23 maggio 2012 concernente il rapporto della Commissione degli affari giuridici del Consiglio nazionale del 3 febbraio 2012 sull’iniziativa «Precisazione del campo d’applicazione delle disposizioni concernenti l’inchiesta mascherata», <a href="https://fedlex.data.admin.ch/eli/fga/2012/835" target="_blank">FF <b>2012</b> 4955</a>, in particolare 4957 con rinvii.</p>
<p id="fn-d7e1330"><sup><a href="#fnbck-d7e1330">46</a></sup><sup></sup>  Cfr. art. 9 cpv. 1 della Convenzione del 20 marzo 2009 tra la Confederazione e i Cantoni concernente la trasposizione, l’applicazione e lo sviluppo dell’acquis di Schengen e Dublino; <a href="https://fedlex.data.admin.ch/eli/cc/2009/185" target="_blank">RS <b>362.1</b></a>.</p>
<p id="fn-d7e1342"><sup><a href="#fnbck-d7e1342">47</a></sup><sup></sup> Nell’ambito di un sondaggio cantonale concernente POLAP, i Cantoni di BE, UR, LU, SZ, SO e AG hanno indicato di disporre delle basi giuridiche necessarie per scambiare dati di polizia in modo automatizzato con la Confederazione. Il Cantone BL reputa sufficienti le sue basi giuridiche per le richieste relative a singoli casi. Secondo le affermazioni dei Cantoni di GL, NW, AI, BS, FR, SH, VD, ZH, GR, ZG, OW e SG sono pendenti progetti giuridici volti a consentire lo scambio automatizzato.</p>
<p id="fn-d7e1387"><sup><a href="#fnbck-d7e1387">48</a></sup><sup></sup>  <a href="https://fedlex.data.admin.ch/eli/fga/2008/1669" target="_blank">FF <b>2008</b> 7809</a>, in particolare 7822.</p>
<p id="fn-d7e1400"><sup><a href="#fnbck-d7e1400">49</a></sup><sup></sup> Direttiva (UE) 2017/541 del Parlamento europeo e del Consiglio, del 15 marzo 2017, sulla lotta contro il terrorismo e che sostituisce la decisione quadro 2002/475/GAI del Consiglio e che modifica la decisione 2005/671/GAI del Consiglio, GU L 88 del 31 marzo 2017, pag. 6.</p>
<p id="fn-d7e1413"><sup><a href="#fnbck-d7e1413">50</a></sup><sup></sup> P. es. art. 144 cpv. 3 della legge sulla polizia del Cantone di Berna; BSG <b>551.1</b>.</p>
<p id="fn-d7e1488"><sup><a href="#fnbck-d7e1488">51</a></sup><sup></sup> <a href="https://fedlex.data.admin.ch/eli/fga/2017/2057" target="_blank">FF <b>2017</b> 5939</a>, in particolare 6092.</p>
<p id="fn-d7e1523"><sup><a href="#fnbck-d7e1523">52</a></sup><sup></sup> <a href="https://fedlex.data.admin.ch/eli/fga/2021/2332" target="_blank">FF <b>2021</b> 2332</a></p>
<p id="fn-d7e1555"><sup><a href="#fnbck-d7e1555">53</a></sup><sup></sup> <a href="https://fedlex.data.admin.ch/eli/cc/1974/1857_1857_1857" target="_blank">RS <b>313.0</b></a></p>
<p id="fn-d7e1570"><sup><a href="#fnbck-d7e1570">54</a></sup><sup></sup> <a href="https://fedlex.data.admin.ch/eli/cc/1991/1184_1184_1184" target="_blank">RS <b>642.11</b></a></p>
<p id="fn-d7e1585"><sup><a href="#fnbck-d7e1585">55</a></sup><sup></sup> <a href="https://fedlex.data.admin.ch/eli/cc/1991/1256_1256_1256" target="_blank">RS <b>642.14</b></a></p>
<p id="fn-d7e1600"><sup><a href="#fnbck-d7e1600">56</a></sup><sup></sup> <a href="https://fedlex.data.admin.ch/eli/cc/2006/822" target="_blank">RS <b>951.31</b></a></p>
<p id="fn-d7e1615"><sup><a href="#fnbck-d7e1615">57</a></sup><sup></sup> <a href="https://fedlex.data.admin.ch/eli/cc/1996/1725_1725_1725" target="_blank">RS <b>946.51</b></a></p>
<p id="fn-d7e1630"><sup><a href="#fnbck-d7e1630">58</a></sup><sup></sup> <a href="https://fedlex.data.admin.ch/eli/cc/1993/274_274_274" target="_blank">RS <b>232.11</b></a></p>
<p id="fn-d7e1645"><sup><a href="#fnbck-d7e1645">59</a></sup><sup></sup> <a href="https://fedlex.data.admin.ch/eli/cc/1955/871_893_899" target="_blank">RS <b>232.14</b></a></p>
<p id="fn-d7e1685"><sup><a href="#fnbck-d7e1685">60</a></sup><sup></sup> <a href="https://fedlex.data.admin.ch/eli/cc/2017/494" target="_blank">RS <b>121</b></a></p>
<p id="fn-d7e1716"><sup><a href="#fnbck-d7e1716">61</a></sup><sup></sup> <a href="https://fedlex.data.admin.ch/eli/cc/2013/600" target="_blank">RS <b>453</b></a></p>
<p id="fn-d7e1731"><sup><a href="#fnbck-d7e1731">62</a></sup><sup></sup> <a href="https://fedlex.data.admin.ch/eli/cc/2015/853" target="_blank">RS <b>958.1</b></a></p>
</div>
</div></section><section id="lvl_7"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_7">7 Necessità di coordinamento</a>
</h1>
<div class="collapseable">
<p class="absatzvor ">Il recepimento e la trasposizione della direttiva (UE) 2023/977 richiedono un coordinamento particolare con il decreto federale sulla cooperazione transfrontaliera e il Protocollo Eurodac (v. cap. 6) in merito a due aspetti:</p>
<dl>
<dt>– </dt>
<dd>Il numero 4 dell’allegato del decreto federale sulla cooperazione transfrontaliera e il Protocollo Eurodac modifica e aggiorna l’elenco dei reati che figura nel vigente allegato 1 LSIS. Tale decreto non è tuttavia ancora entrato in vigore ed è possibile che la presente revisione totale della LSIS, che prevede anch’essa un aggiornamento dell’allegato 1 (che diventerà il nuovo allegato 3), entri in vigore prima.</dd>
<dt></dt>
<dd>Se il decreto federale che approva e traspone la direttiva (UE) 2023/977 dovesse entrare in vigore contemporaneamente al decreto federale sulla cooperazione transfrontaliera e il Protocollo Eurodac, andrà applicato l’elenco dei reati di cui al nuovo allegato 3 del decreto federale che approva e traspone la direttiva (UE) 2023/977.</dd>
<dt>– </dt>
<dd>Vista la presente revisione totale della LSIS, occorre anche coordinare l’aggiornamento dei rimandi alla LSIS contenuti negli articoli 111<i>j</i> capoverso 6 lettera b della legge federale del 16 dicembre 2005<sup><a href="#fn-d7e1759" id="fnbck-d7e1759">63</a></sup> sugli stranieri e la loro integrazione (LStrI) e 102<i>a</i><sup>quater</sup> capoverso 6 lettera b della legge del 26 giugno 1998<sup><a href="#fn-d7e1773" id="fnbck-d7e1773">64</a></sup> sull’asilo (LAsi) che figurano nel decreto federale sulla cooperazione transfrontaliera e il Protocollo Eurodac.</dd>
<dt></dt>
<dd>Se la revisione totale della LSIS dovesse entrare in vigore dopo il decreto federale sulla cooperazione transfrontaliera e il Protocollo Eurodac, al momento dell’entrata in vigore della presente revisione totale sarà necessario precisare in una disposizione di coordinamento che gli articoli 111<i>j</i> capoverso 6 lettera b LStrI e 102<i>a</i><sup>quater</sup> capoverso 6 lettera b LAsi devono rimandare alla LSIS completamente riveduta. Se invece la revisione totale della LSIS dovesse entrare in vigore prima del decreto summenzionato, al momento dell’entrata in vigore del decreto occorrerà precisare che gli articoli 111<i>j</i> capoverso 6 lettera b LStrI e 102<i>a</i><sup>quater</sup> capoverso 6 lettera b LAsi dovranno rimandare alla LSIS completamente riveduta.</dd>
</dl>
<p class="absatz ">In entrambi i casi, occorrerà anche aggiornare l’elenco delle fattispecie considerate «reati di terrorismo» che figura all’articolo 111<i>j</i> capoverso 6 lettera b LStrI. Le norme penali indicate ai numeri 9 e 11 («associazioni illecite [art. 275<sup>ter</sup> CP]» e «reati ai sensi dell’articolo 2 della legge federale del 12 dicembre 2014<sup><a href="#fn-d7e1804" id="fnbck-d7e1804">65</a></sup> che vieta i gruppi «Al-Qaïda» e «Stato islamico» nonché le organizzazioni associate») non sono più in vigore e vanno pertanto stralciate dall’elenco.</p>
<div class="footnotes">
<p id="fn-d7e1759"><sup><a href="#fnbck-d7e1759">63</a></sup><sup></sup> <a href="https://fedlex.data.admin.ch/eli/cc/2007/758" target="_blank">RS <b>142.20</b></a></p>
<p id="fn-d7e1773"><sup><a href="#fnbck-d7e1773">64</a></sup><sup></sup> <a href="https://fedlex.data.admin.ch/eli/cc/1999/358" target="_blank">RS <b>142.31</b></a></p>
<p id="fn-d7e1804"><sup><a href="#fnbck-d7e1804">65</a></sup><sup></sup> <a href="https://fedlex.data.admin.ch/eli/cc/2014/764" target="_blank">RS <b>122</b></a></p>
</div>
</div></section><section id="lvl_8"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_8">8 Ripercussioni</a>
</h1>
<div class="collapseable">
<section id="lvl_8/lvl_8.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_8/lvl_8.1">8.1 Premessa</a>
</h2>
<div class="collapseable">
<p class="absatzvor ">Occorre evidenziare che il volume di informazioni di polizia scambiate è in costante aumento. Nel 2019 la COA fedpol ha ricevuto 303 182 richieste rispetto alle 423 115 nel 2023. Si presume che nei prossimi anni questa tendenza si accentuerà ulteriormente, vista la crescente interconnessione tra le banche dati europee di polizia e sulla migrazione nonché la partecipazione della Svizzera alla cooperazione Prüm, che prevede segnatamente lo scambio automatico di profili del DNA e di dati dattiloscopici ai fini dell’identificazione di criminali e lo scambio di dati relativi ai veicoli e ai loro detentori. La COA fedpol si prepara all’aumento del carico di lavoro procedendo a una standardizzazione dei suoi processi. Per rendere più efficienti la trasmissione di informazioni tra i Cantoni e fedpol e, successivamente, verso gli SPOC degli altri Stati Schengen, nel quadro della trasposizione della direttiva (UE) 2023/977 si propone di allestire moduli online (v. n. 8.2).</p>
<p class="absatz ">Tuttavia, è opportuno precisare che a medio e lungo termine sarà necessario attuare una strategia di gestione delle informazioni più globale che comprenda anche soluzioni tecniche e giuridiche volte a contribuire alla gestione efficiente del crescente flusso di informazioni che la COA fedpol è chiamata a trattare. Occorrerà realizzare un progetto per valutare le basi giuridiche, le soluzioni tecniche pertinenti e le sinergie con altri progetti in corso. Inoltre, andranno coinvolti anche i Cantoni quali utenti principali dello scambio di informazioni di polizia. Questa possibile strategia si ricollega tuttavia solo indirettamente alla direttiva (UE) 2023/977, che interessa soltanto parte delle richieste che la COA fedpol deve trattare.</p>
</div></section><section id="lvl_8/lvl_8.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_8/lvl_8.2">8.2 Ripercussioni per la Confederazione</a>
</h2>
<div class="collapseable">
<p class="absatzvor ">La direttiva (UE) 2023/977 non richiede la creazione di nuove banche dati né di canali supplementari per lo scambio di informazioni. Inoltre non crea nemmeno nuovi obblighi relativi alla trasmissione di dati che vadano oltre quanto già disciplinato dalla vigente LSIS, ad eccezione dell’obbligo di trasmettere le informazioni tramite lo SPOC. Non risultano pertanto ripercussioni dirette per la Confederazione in termini di personale.</p>
<p class="absatz ">Attualmente i Cantoni inoltrano i dati alla COA fedpol in modo non strutturato, ossia come semplice messaggio elettronico. I collaboratori della COA fedpol devono in seguito copiare manualmente i dati pertinenti da ogni e-mail e incollarli nelle apposite banche dati e nei sistemi di comunicazione sicuri. Per rendere più efficiente la trasmissione delle informazioni dai Cantoni alla Confederazione e da quest’ultima ai partner esteri, s’intende mettere a disposizione dei Cantoni moduli online. In questo modo sarà possibile introdurre manualmente i dati nel modulo online secondo il contesto lavorativo locale dei Cantoni (controlli alle frontiere interne, prevenzione, indagini, segnalazioni nel Sistema d’informazione Schengen [SIS]) e trasmetterlo direttamente al sistema di gestione delle informazioni di fedpol. I collaboratori della COA fedpol riceveranno quindi dati strutturati secondo le varie categorie indicate nel modulo, potranno formattarli, all’occorrenza, e trasmetterli agli SPOC degli altri Stati Schengen tramite gli obbligatori canali di comunicazione esistenti senza ulteriori oneri eccessivi. Nel quadro della direttiva (UE) 2023/977 si tratta sostanzialmente del sistema messo a disposizione da Europol, ossia il canale SIENA. L’allestimento dei moduli menzionati verrà realizzato in sinergia con un altro progetto già in corso nell’ambito dell’attuazione di uno sviluppo del SIS. I costi per la creazione di questi moduli al momento sono stimati a 300 000 franchi (essenzialmente in cosiddetti giorni del Centro servizi informatici).</p>
</div></section><section id="lvl_8/lvl_8.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_8/lvl_8.3">8.3 Ripercussioni per i Cantoni</a>
</h2>
<div class="collapseable"><p class="absatzvor ">Anche i Cantoni sono tenuti a trasporre il presente sviluppo dell’acquis di Schengen e devono recepirlo autonomamente nel proprio diritto, entro i limiti delle loro competenze e nella misura in cui le basi necessarie non esistano ancora. Come previsto nel disegno della LSIS, l’intero scambio di informazioni deve passare tramite lo SPOC, ossia tramite la COA fedpol. Quest’ultima deve provvedere affinché riceva in tempo utile le informazioni disponibili presso le autorità cantonali di perseguimento penale, comprese le informazioni raccolte e trattate sulla base delle leggi di polizia cantonali. A tal fine, la COA fedpol chiede ai Cantoni nel caso individuale se dispongono di informazioni. Le autorità cantonali di perseguimento penale devono trasmettere le informazioni richieste alla COA fedpol 24 ore su 24, sette giorni su sette, secondo i termini fissati dalla direttiva (UE) 2023/977. I termini e la procedura per la comunicazione di informazioni tra la COA fedpol e i Cantoni esistono già e non vengono modificati dalla direttiva (UE) 2023/977. I Cantoni inoltre dovrebbero già disporre di una base giuridica che consente di trasmettere all’estero informazioni su richiesta o spontaneamente (v. n. 4.2). Sul piano pratico, i moduli online menzionati sopra verranno utilizzati per trasmettere informazioni alla COA fedpol senza generare costi per i Cantoni.</p></div></section>
</div></section><section id="lvl_9"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_9">9 Aspetti giuridici</a>
</h1>
<div class="collapseable">
<section id="lvl_9/lvl_9.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_9/lvl_9.1">9.1 Costituzionalità</a>
</h2>
<div class="collapseable">
<p class="absatzvor ">Il presente progetto si basa sull’articolo 54 capoverso 1 Cost. secondo cui gli affari esteri competono alla Confederazione. L’articolo 184 capoverso 2 Cost. autorizza il Consiglio federale a firmare e ratificare trattati internazionali. Secondo l’articolo 166 capoverso 2 Cost. l’Assemblea federale approva i trattati internazionali, sempreché per la loro conclusione non sia responsabile il Consiglio federale in virtù della legge o di un trattato internazionale (art. 24 cpv. 2 della legge del 13 dicembre 2002<sup><a href="#fn-d7e1839" id="fnbck-d7e1839">66</a></sup> sul Parlamento [LParl]; art. 7<i>a</i> cpv. 1 LOGA). Visto che la trasposizione della direttiva (UE) 2023/977 richiede modifiche a livello di legge (nuova versione della LSIS), lo scambio di note concernente il recepimento della direttiva e le modifiche di legge necessarie per la sua trasposizione saranno sottoposti congiuntamente al Parlamento per approvazione.</p>
<p class="absatz ">Il disegno di legge allegato al decreto federale (nuova versione della LSIS) poggia sugli articoli 54 capoverso 1 e 123 capoverso 1 Cost. Per quanto riguarda l’aspetto dello scambio transfrontaliero di informazioni tra i punti di contatto nazionali, il disciplinamento previsto si basa sull’articolo 54 capoverso 1 Cost., che attribuisce gli affari esteri alla Confederazione. La stessa norma regge anche l’obbligo dei Cantoni di effettuare lo scambio di informazioni tramite un servizio centrale (punto di contatto nazionale) che canalizzi e coordini lo scambio di informazioni con gli altri Stati Schengen. Attribuisce inoltre alla Confederazione una competenza sussidiaria, da interpretare in modo rigido, per gli atti normativi interni, nella misura in cui siano strettamente correlati con gli affari esteri e producano effetti oltre le frontiere nazionali<sup><a href="#fn-d7e1854" id="fnbck-d7e1854">67</a></sup>. L’obbligo di utilizzare esclusivamente il punto di contatto nazionale per lo scambio transfrontaliero di informazioni con le autorità di perseguimento penale di altri Stati Schengen, è una misura di ordine organizzativo che mette l’accento sull’aspetto internazionale necessario. Questa norma corrisponde inoltre al principio sancito dall’articolo 56 capoverso 3 Cost., secondo cui le relazioni dei Cantoni con l’estero si svolgono tramite la Confederazione se non sono coinvolte autorità estere subordinate.</p>
<p class="absatz ">La competenza normativa della Confederazione sancita dall’articolo 54 capoverso 1 Cost. non può essere interpretata in modo estensivo; nell’attuare trattati internazionali la Confederazione è vincolata alla suddivisione interna delle competenze. «Se la conclusione di un trattato internazionale soggiace a regole particolari riguardanti le competenze, la sua attuazione è soggetta alle norme abituali di ripartizione delle competenze. Di conseguenza, quando aderisce a un trattato internazionale il cui oggetto è di competenza cantonale, la Confederazione non può adottare le necessarie disposizioni di esecuzione fondandosi su tale trattato. Questo compito spetta ai Cantoni»<sup><a href="#fn-d7e1864" id="fnbck-d7e1864">68</a></sup>. La Confederazione non può basarsi sull’articolo 54 Cost. quando si tratta di disciplinare in modo vincolante la trasmissione di informazioni dalle autorità cantonali di perseguimento penale al punto di contatto nazionale (COA fedpol).</p>
<p class="absatz ">In tale contesto, la Confederazione può in parte rifarsi all’articolo 123 capoverso 1 Cost., secondo cui la legislazione nel campo del diritto penale e della procedura penale rientra nella sua sfera di competenza. Può quindi regolamentare lo scambio di dati di polizia se si tratta di informazioni su reati sottoposti alla giurisdizione federale (art. 23 seg. CPP) o di informazioni trattate nell’ambito di una procedura investigativa (art. 306 CPP). Non esiste tuttavia una base costituzionale per la trasmissione, al punto di contatto nazionale, di informazioni trattate dalle autorità cantonali di perseguimento penale in virtù delle leggi cantonali sulla polizia. Incombe pertanto ai Cantoni creare le proprie basi giuridiche laddove necessario.</p>
<div class="footnotes">
<p id="fn-d7e1839"><sup><a href="#fnbck-d7e1839">66</a></sup><sup></sup> <a href="https://fedlex.data.admin.ch/eli/cc/2003/510" target="_blank">RS <b>171.10</b></a></p>
<p id="fn-d7e1854"><sup><a href="#fnbck-d7e1854">67</a></sup><sup></sup> Ehrenzeller/Portmann, St. Galler Kommentar, art. 54 Cost., n. marg. 12 seg., con rinvii.</p>
<p id="fn-d7e1864"><sup><a href="#fnbck-d7e1864">68</a></sup><sup></sup> Rapporto del Consiglio federale in adempimento del postulato Malama 10.3045 del 3 marzo 2010 «Sicurezza interna: chiarire le competenze», <a href="https://fedlex.data.admin.ch/eli/fga/2012/603" target="_blank">FF <b>2012</b> 3973</a>, in particolare 4002, <i>4006</i>.</p>
</div>
</div></section><section id="lvl_9/lvl_9.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_9/lvl_9.2">9.2 Compatibilità con gli impegni internazionali della Svizzera</a>
</h2>
<div class="collapseable">
<p class="absatzvor ">Con il recepimento del presente sviluppo dell’acquis di Schengen, la Svizzera adempie i propri obblighi sanciti dall’AAS. Contribuisce all’applicazione uniforme dei principi dello scambio di informazioni tra autorità di contrasto dello spazio Schengen. Il recepimento della direttiva (UE) 2023/977 e la revisione totale della LSIS sono conciliabili con gli impegni internazionali della Svizzera. Le misure proposte sono compatibili con la Convenzione del 4 novembre 1950<sup><a href="#fn-d7e1886" id="fnbck-d7e1886">69</a></sup> per la salvaguardia dei diritti dell’uomo e delle libertà fondamentali (CEDU), il Patto internazionale del 16 dicembre 1966<sup><a href="#fn-d7e1897" id="fnbck-d7e1897">70</a></sup> relativo ai diritti civili e politici (Patto ONU II) e gli altri impegni internazionali della Svizzera in tale ambito. Il recepimento della direttiva (UE) 2023/977 e le concomitanti modifiche di legge sono quindi conformi agli obblighi internazionali della Svizzera.</p>
<div class="footnotes">
<p id="fn-d7e1886"><sup><a href="#fnbck-d7e1886">69</a></sup><sup></sup> <a href="https://fedlex.data.admin.ch/eli/cc/1974/2151_2151_2151" target="_blank">RS <b>0.101</b></a></p>
<p id="fn-d7e1897"><sup><a href="#fnbck-d7e1897">70</a></sup><sup></sup> <a href="https://fedlex.data.admin.ch/eli/cc/1993/750_750_750" target="_blank">RS <b>0.103.2</b></a></p>
</div>
</div></section><section id="lvl_9/lvl_9.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_9/lvl_9.3">9.3 Forma dell’atto</a>
</h2>
<div class="collapseable">
<p class="absatzvor ">Il recepimento della direttiva (UE) 2023/977 non implica l’adesione della Svizzera a un’organizzazione di sicurezza collettiva o a una comunità sopranazionale. Il decreto federale concernente l’approvazione del pertinente scambio di note non sottostà pertanto al referendum obbligatorio di cui all’articolo 140 capoverso 1 lettera b Cost.</p>
<p class="absatz ">Conformemente all’articolo 141 capoverso 1 lettera d numero 3 Cost. sono sottoposti al referendum facoltativo i trattati nazionali che sono di durata indeterminata e indenunciabili (n. 1), prevedenti l’adesione a un’organizzazione internazionale (n. 2) o comprendenti disposizioni importanti che contengono norme di diritto o per l’attuazione dei quali è necessaria l’emanazione di leggi federali (n. 3).</p>
<p class="absatz ">Il presente scambio di note concernente il recepimento della direttiva (UE) 2023/977 è concluso a tempo indeterminato, ma può essere denunciato in qualsiasi momento e non prevede alcuna adesione a un’organizzazione internazionale. La sua trasposizione richiede tuttavia una revisione totale della LSIS. Il decreto federale che approva e traspone lo scambio di note va quindi sottoposto al referendum facoltativo ai sensi dell’articolo 141 capoverso 1 lettera d numero 3 Cost. L’Assemblea federale approva trattati internazionali che sottostanno al referendum mediante decreto federale (art. 24 cpv. 3 LParl).</p>
<p class="absatz ">L’articolo 141<i>a</i> capoverso 2 Cost. sancisce che le modifiche legislative necessarie per l’attuazione di un trattato internazionale possono essere incluse nel decreto di approvazione se quest’ultimo sottostà al referendum facoltativo. Le disposizioni legislative proposte servono a trasporre la direttiva (UE) 2023/977 e risultano direttamente dagli obblighi in essa contenuti. Il disegno del testo di attuazione può dunque essere incluso nel decreto di approvazione.</p>
</div></section><section id="lvl_9/lvl_9.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_9/lvl_9.4">9.4 Subordinazione al freno alle spese</a>
</h2>
<div class="collapseable"><p class="absatzvor ">Il progetto non prevede né sussidi né crediti d’impegno o dotazioni finanziarie che comportano nuove spese uniche di oltre 20 milioni di franchi o nuove spese ricorrenti di oltre 2 milioni di franchi e non sottostà pertanto al freno alle spese.</p></div></section><section id="lvl_9/lvl_9.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_9/lvl_9.5">9.5 Rispetto del principio di sussidiarietà e del principio dell’equivalenza fiscale</a>
</h2>
<div class="collapseable">
<p class="absatzvor ">La modifica di legge proposta nel quadro della trasposizione della direttiva (UE) 2023/977 rispetta il principio di sussidiarietà (art. 5<i>a</i> e 43<i>a</i> cpv. 1 Cost.): la Confederazione non assolve nuovi compiti finora svolti dai Cantoni. Il disegno non pregiudica la ripartizione dei compiti o l’adempimento dei compiti da parte della Confederazione e dei Cantoni.</p>
<p class="absatz ">È rispettato anche il principio dell’equivalenza fiscale (art. 43<i>a</i> cpv. 2 Cost.): il disegno non dovrebbe generare costi aggiuntivi che superano quelli generati da POLAP. In questo modo è rispettata la concordanza tra finanziatori e decisori prescritta dal principio di equivalenza fiscale.</p>
</div></section><section id="lvl_9/lvl_9.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_9/lvl_9.6">9.6 Protezione dei dati</a>
</h2>
<div class="collapseable">
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Comunicazione di dati personali ad altri Stati Schengen</p>
<p class="absatz ">Il trattamento dei dati da parte delle autorità federali è retto dalla LPD e sottostà alla vigilanza dell’IFPDT. La LPD pone requisiti particolari alla comunicazione di dati personali all’estero (art. 16 seg. LPD). L’articolo 16 LPD sancisce che dati personali possono di norma essere comunicati all’estero soltanto se la legislazione dello Stato destinatario garantisce una protezione adeguata dei dati. L’adeguatezza della legislazione estera è esaminata dal Consiglio federale. Per tutti gli Stati Schengen, il trattamento di dati personali deve essere effettuato nel rispetto della direttiva (UE) 2016/680 del Parlamento europeo e del Consiglio. Il Consiglio federale verifica se gli Stati Schengen dispongono della legislazione richiesta e se quest’ultima è applicata. L’allegato 1 dell’ordinanza del 31 agosto 2022<sup><a href="#fn-d7e1942" id="fnbck-d7e1942">71</a></sup> sulla protezione dei dati (OPDa) elenca gli Stati, i territori, i determinati settori di uno Stato e gli organismi internazionali in cui è garantita una protezione adeguata dei dati. Al trattamento dei dati da parte di autorità cantonali e comunali si applica il pertinente diritto cantonale sulla protezione dei dati. Le relative leggi cantonali devono anch’esse rispettare i requisiti della direttiva (UE) 2016/680.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Trattamento di dati da parte della COA fedpol</p>
<p class="absatz ">Il presente disegno di legge disciplina le condizioni e le modalità dello scambio di dati che, secondo il diritto nazionale, possono essere trasmessi ad altri Stati Schengen ai fini della prevenzione e del perseguimento di reati. Lo scambio avviene tramite il punto di contatto nazionale, e più precisamente tramite la COA fedpol, che funge da perno tra le autorità di perseguimento penale federali e cantonali nonché i punti di contatto nazionali e le autorità di contrasto designate degli Stati Schengen. La COA fedpol è autorizzata a trattare le informazioni ricevute soltanto nel quadro dei suoi compiti e delle sue competenze. I dati che devono essere registrati nel sistema di gestione dei casi affinché la COA fedpol possa adempiere i suoi compiti, sono conservati unicamente per il periodo strettamente necessario.</p>
<p class="absatzvor-kurs man-font-style-italic " msg:wcstyle02-3="loose pPr/keepLines" xmlns:msg="urn:com:c-moria:legi4ch:xslt:message">Protezione e sicurezza dei dati</p>
<p class="absatz ">Secondo il presente disegno di legge sono trasmesse ad altri Stati Schengen soltanto le informazioni di cui all’allegato 2 che sono già disponibili in un sistema d’informazione, che possono essere raccolte senza ricorrere alla coercizione e che possono essere comunicate in virtù del diritto nazionale al fine di prevenire e perseguire reati. La conservazione, la trasmissione e il trattamento delle informazioni disponibili sono retti dalle prescrizioni in materia di protezione dei dati dei pertinenti sistemi d’informazione o da disposizioni generali della LPD nonché dalle norme cantonali di protezione dei dati. Il dominio sui dati e quindi la responsabilità per la governance dei dati (qualità dei dati, termini di cancellazione ecc.) incombe ai rispettivi titolari del trattamento, ossia alla Confederazione nel caso dei sistemi d’informazione federali e ai Cantoni nel caso dei sistemi d’informazione cantonali. I titolari devono pertanto provvedere affinché i loro sistemi assicurino una sufficiente protezione e sicurezza dei dati. La protezione e la sicurezza dei dati sono dunque garantite dalle norme giuridiche relative ai pertinenti sistemi d’informazione.</p>
<p class="absatzvor-kurs man-font-style-italic ">Nessuna necessità di una valutazione d’impatto sulla protezione dei dati</p>
<p class="absatz ">La trasposizione della direttiva (UE) 2023/977 e la revisione totale della LSIS permettono di precisare le condizioni e le modalità dello scambio di informazioni con le autorità di perseguimento penale degli altri Stati Schengen introdotto nel quadro del recepimento della decisione quadro 2006/960/GAI. Se le condizioni previste dalla direttiva (UE) 2023/977 e sancite dalla LSIS sono adempiute e se le informazioni possono essere scambiate anche tra autorità di perseguimento penale nazionali (principio della parità di trattamento; v. commento all’art. 5), allora le informazioni necessarie a rispondere alla richiesta devono essere trasmesse allo Stato Schengen richiedente. Quest’ultimo deve garantire un livello di protezione dei dati equivalente. Per accertare l’adempimento di questa condizione, occorre consultare l’allegato 1 dell’OPDa. Lo scambio di informazioni tra la COA fedpol e le autorità di perseguimento penale svizzere nonché tra la COA fedpol e le autorità di perseguimento penale degli altri Stati Schengen è effettuato tramite i processi e sistemi esistenti. Il trattamento dei dati interessati è retto dalle basi giuridiche già esistenti. I diritti delle persone interessate sono considerati negli atti normativi già esistenti che garantiscono loro la necessaria protezione. La revisione totale della LSIS non si ripercuote sui diritti di accesso ai sistemi d’informazione interessati. I rischi legati al trattamento dei dati sono coperti dalle basi giuridiche (diritti di accesso, verbalizzazione, durata di conservazione ecc.) e dalle misure tecniche che si applicano ai sistemi d’informazione interessati. Il trattamento dei dati previsto nell’ambito del presente disegno di legge non comporta un rischio elevato per la personalità o i diritti fondamentali delle persone interessate. Alla luce di quanto precede, non occorre pertanto effettuare una valutazione d’impatto sulla protezione dei dati ai sensi dell’articolo 22 LPD.</p>
<p class="titeluebersicht man-font-weight-bold "><br>Abbreviazioni</p>
<p></p>
<div class="table"><table border="1">
			
			
			<tr>
				
				
				<td>
					
					<p class="man-template-tab-krpr ">AAS</p>
				</td>
				<td>
					
					<p class="man-template-tab-krpr man-text-align-left ">Accordo di associazione alla normativa di Schengen</p>
				</td>
			</tr>
			<tr>
				
				
				<td>
					
					<p class="man-template-tab-krpr ">AIMP</p>
				</td>
				<td>
					
					<p class="man-template-tab-krpr man-text-align-left ">Legge federale sull’assistenza internazionale in materia penale</p>
				</td>
			</tr>
			<tr>
				
				
				<td>
					
					<p class="man-template-tab-krpr ">COA fedpol</p>
				</td>
				<td>
					
					<p class="man-template-tab-krpr man-text-align-left ">Centrale operativa e d’allarme di fedpol</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Cost.</p>
				</td>
				<td>
					
					<p class="man-template-tab-krpr man-text-align-left ">Costituzione federale</p>
				</td>
			</tr>
			<tr>
				
				
				<td>
					
					<p class="man-template-tab-krpr ">CP</p>
				</td>
				<td>
					
					<p class="man-template-tab-krpr man-text-align-left ">Codice penale</p>
				</td>
			</tr>
			<tr>
				
				
				<td>
					
					<p class="man-template-tab-krpr ">CPP</p>
				</td>
				<td>
					
					<p class="man-template-tab-krpr man-text-align-left ">Codice di procedura penale</p>
				</td>
			</tr>
			<tr>
				
				
				<td>
					
					<p class="man-template-tab-krpr ">DFGP</p>
				</td>
				<td>
					
					<p class="man-template-tab-krpr man-text-align-left ">Dipartimento federale di giustizia e polizia</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Europol</p>
				</td>
				<td>
					
					<p class="man-template-tab-krpr man-text-align-left ">Agenzia europea di polizia</p>
				</td>
			</tr>
			<tr>
				
				
				<td>
					
					<p class="man-template-tab-krpr ">FF</p>
				</td>
				<td>
					
					<p class="man-template-tab-krpr man-text-align-left ">Foglio federale</p>
				</td>
			</tr>
			<tr>
				
				
				<td>
					
					<p class="man-template-tab-krpr ">GAI</p>
				</td>
				<td>
					
					<p class="man-template-tab-krpr man-text-align-left ">Consiglio Giustizia e affari interni</p>
				</td>
			</tr>
			<tr>
				
				
				<td>
					
					<p class="man-template-tab-krpr ">IFPDT</p>
				</td>
				<td>
					
					<p class="man-template-tab-krpr man-text-align-left ">Incaricato federale della protezione dei dati e della trasparenza</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Interpol</p>
				</td>
				<td>
					
					<p class="man-template-tab-krpr man-text-align-left ">Organizzazione internazionale della polizia criminale</p>
				</td>
			</tr>
			<tr>
				
				
				<td>
					
					<p class="man-template-tab-krpr ">IPAS</p>
				</td>
				<td>
					
					<p class="man-template-tab-krpr man-text-align-left ">Sistema informatizzato di gestione e indice informatizzato delle persone e dei fascicoli dell’Ufficio federale di polizia</p>
				</td>
			</tr>
			<tr>
				
				
				<td>
					
					<p class="man-template-tab-krpr ">JANUS</p>
				</td>
				<td>
					
					<p class="man-template-tab-krpr man-text-align-left ">Sistema d’informazione della Polizia giudiziaria federale</p>
				</td>
			</tr>
			<tr>
				
				
				<td>
					
					<p class="man-template-tab-krpr ">LOGA</p>
				</td>
				<td>
					
					<p class="man-template-tab-krpr man-text-align-left ">Legge sull’organizzazione del Governo e dell’Amministrazione</p>
				</td>
			</tr>
			<tr>
				
				
				<td>
					
					<p class="man-template-tab-krpr ">LParl</p>
				</td>
				<td>
					
					<p class="man-template-tab-krpr man-text-align-left ">Legge federale sull’Assemblea federale</p>
				</td>
			</tr>
			<tr>
				
				
				<td>
					
					<p class="man-template-tab-krpr ">LPD</p>
				</td>
				<td>
					
					<p class="man-template-tab-krpr man-text-align-left ">Legge federale sulla protezione dei dati</p>
				</td>
			</tr>
			<tr>
				
				
				<td>
					
					<p class="man-template-tab-krpr ">LSIn</p>
				</td>
				<td>
					
					<p class="man-template-tab-krpr man-text-align-left ">Legge federale sulla sicurezza delle informazioni in seno alla Confederazione</p>
				</td>
			</tr>
			<tr>
				
				
				<td>
					
					<p class="man-template-tab-krpr ">LSIP</p>
				</td>
				<td>
					
					<p class="man-template-tab-krpr man-text-align-left ">Legge federale sui sistemi d’informazione di polizia della Confederazione</p>
				</td>
			</tr>
			<tr>
				
				
				<td>
					
					<p class="man-template-tab-krpr ">LSIS</p>
				</td>
				<td>
					
					<p class="man-template-tab-krpr man-text-align-left ">Legge federale sullo scambio di informazioni tra le autorità di perseguimento penale della Confederazione e quelle degli altri Stati Schengen</p>
				</td>
			</tr>
			<tr>
				
				
				<td>
					
					<p class="man-template-tab-krpr ">ONU</p>
				</td>
				<td>
					
					<p class="man-template-tab-krpr man-text-align-left ">Organizzazione delle Nazioni Unite</p>
				</td>
			</tr>
			<tr>
				
				
				<td>
					
					<p class="man-template-tab-krpr ">OPDa</p>
				</td>
				<td>
					
					<p class="man-template-tab-krpr man-text-align-left ">Ordinanza sulla protezione dei dati</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Org-DFGP</p>
				</td>
				<td>
					
					<p class="man-template-tab-krpr man-text-align-left ">Ordinanza sull’organizzazione del Dipartimento federale di giustizia e polizia</p>
				</td>
			</tr>
			<tr>
				
				
				<td>
					
					<p class="man-template-tab-krpr ">POLAP</p>
				</td>
				<td>
					
					<p class="man-template-tab-krpr man-text-align-left ">Piattaforma di consultazione di polizia</p>
				</td>
			</tr>
			<tr>
				
				
				<td>
					
					<p class="man-template-tab-krpr ">RS</p>
				</td>
				<td>
					
					<p class="man-template-tab-krpr man-text-align-left ">Raccolta sistematica del diritto federale</p>
				</td>
			</tr>
			<tr>
				
				
				<td>
					
					<p class="man-template-tab-krpr ">RU</p>
				</td>
				<td>
					
					<p class="man-template-tab-krpr man-text-align-left ">Raccolta ufficiale</p>
				</td>
			</tr>
			<tr>
				
				
				<td>
					
					<p class="man-template-tab-krpr ">SIENA</p>
				</td>
				<td>
					
					<p class="man-template-tab-krpr man-text-align-left ">Applicazione di rete per lo scambio sicuro di informazioni («secure information exchange network application»)</p>
				</td>
			</tr>
			<tr>
				
				
				<td>
					
					<p class="man-template-tab-krpr ">SIMIC</p>
				</td>
				<td>
					
					<p class="man-template-tab-krpr man-text-align-left ">Sistema d’informazione centrale sulla migrazione</p>
				</td>
			</tr>
			<tr>
				
				
				<td>
					
					<p class="man-template-tab-krpr ">SIRENE</p>
				</td>
				<td>
					
					<p class="man-template-tab-krpr man-text-align-left ">«Supplementary information request at the national entry»</p>
				</td>
			</tr>
			<tr>
				
				
				<td>
					
					<p class="man-template-tab-krpr ">SPOC</p>
				</td>
				<td>
					
					<p class="man-template-tab-krpr man-text-align-left ">«Single point of contact»</p>
				</td>
			</tr>
			<tr>
				
				
				<td>
					
					<p class="man-template-tab-krpr ">UDSC</p>
				</td>
				<td>
					
					<p class="man-template-tab-krpr man-text-align-left ">Ufficio federale della dogana e della sicurezza dei confini</p>
				</td>
			</tr>
			<tr>
				
				
				<td>
					
					<p class="man-template-tab-krpr ">UE</p>
				</td>
				<td>
					
					<p class="man-template-tab-krpr man-text-align-left ">Unione europea</p>
				</td>
			</tr>
		</table></div>
<div class="footnotes"><p id="fn-d7e1942"><sup><a href="#fnbck-d7e1942">71</a></sup><sup></sup> <a href="https://fedlex.data.admin.ch/eli/cc/2022/568" target="_blank">RS <b>235.11</b></a></p></div>
</div></section>
</div></section></main>
</div></body>
</html>
