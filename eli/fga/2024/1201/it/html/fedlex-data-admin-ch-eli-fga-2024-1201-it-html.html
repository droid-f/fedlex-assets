<!DOCTYPE html>
<html>
<head>
<meta http-equiv="Content-Type" content="application/xml; charset=UTF-8">
<title>input-it</title>
</head>
<body><div id="lawcontent">
<div id="preface">
<!--24.044--><p class="srnummer ">24.044</p>
<h1 class="erlasstitel botschafttitel ">Messaggio <br>sul miglioramento della protezione contro le piene del Reno dalla foce dell’Ill al lago di Costanza</h1>
<p class="botschaftdatum ">dell’8 maggio 2024</p>
<p class="botschaftlinie "></p>
<p class="salutation ">Onorevoli presidenti e consiglieri,</p>
<p class="absatzvor ">con il presente messaggio vi sottoponiamo, per approvazione, i disegni dei seguenti decreti federali:</p>
<dl>
<dt>1. </dt>
<dd>decreto federale che approva il trattato fra la Confederazione Svizzera e la Repubblica d’Austria sul miglioramento della protezione contro le piene del Reno dalla foce dell’Ill al lago di Costanza;</dd>
<dt>2. </dt>
<dd>decreto federale che stanzia un credito d’impegno per la partecipazione svizzera al miglioramento della protezione contro le piene del Reno dalla foce dell’Ill al lago di Costanza.</dd>
</dl>
<p class="absatz ">Inoltre vi sottoponiamo, per approvazione, il disegno della legge federale sul miglioramento della protezione contro le piene del Reno dalla foce dell’Ill al lago di Costanza (legge sul Reno alpino).</p>
<p class="absatzvor ">Gradite, onorevoli presidenti e consiglieri, l’espressione della nostra alta considerazione.</p>
<p></p>
<div class="table"><table border="1">
			
			
			<tr>
				
				<td>
					
					<p class="unterschriftenfi1 ">8 maggio 2024</p>
				</td>
				<td>
					
					<p class="unterschriftenfi1 ">In nome del Consiglio federale svizzero:</p>
					<p class="unterschriftenfi ">La presidente della Confederazione, Viola Amherd<br>Il cancelliere della Confederazione, Viktor Rossi</p>
				</td>
			</tr>
		</table></div>
<p class="absatz "></p>
<p class="absatz "></p>
<p class="titeluebersicht man-font-weight-bold ">Compendio</p>
<p class="absatzkurs man-font-style-italic "><b>Con il presente messaggio, il Consiglio federale sottopone al Parlamento tre affari, tutti mirati a migliorare significativamente la protezione contro le piene del Reno tra la foce dell’Ill e il lago di Costanza.</b></p>
<p class="zwischentitel man-font-weight-bold "><i>Situazione iniziale</i></p>
<p class="absatzkurs man-font-style-italic ">La bassa valle del Reno è attualmente esposta a elevati rischi di piena: tra la foce dell’Ill e il lago di Costanza, in caso di piene molto importanti, sono possibili inondazioni e cedimenti di dighe, con conseguenti allagamenti estesi e alti diversi metri. Il verificarsi di simili eventi comporterebbe numerose vittime e danni materiali intorno ai 13 miliardi e mezzo di franchi. Negli ultimi decenni, inoltre, la necessità di protezione è aumentata notevolmente a seguito dello sviluppo demografico ed economico. Le opere di protezione esistenti, la maggior parte delle quali risale a oltre 100 anni fa, non sono più in grado di fornire la necessaria sicurezza contro le piene. </p>
<p class="absatzkurs man-font-style-italic ">Con queste premesse, la Svizzera e l’Austria hanno deciso di migliorare la protezione contro le piene lungo il fiume transfrontaliero comune. I due Stati hanno commissionato un progetto di protezione contro le piene per aumentare la capacità di deflusso del Reno tra la foce dell’Ill e il lago di Costanza dagli attuali 3100 m<sup>3</sup>/s a 4300 m<sup>3</sup>/s, principalmente allargando l’alveo del Reno all’interno delle dighe di protezione esistenti.</p>
<p class="absatzkurs man-font-style-italic ">Si prevede che l’opera da eseguirsi in comune, come viene denominato il progetto di protezione contro le piene, inizierà nel 2025 con la procedura di autorizzazione e si concluderà nel 2052, dopo un periodo di realizzazione di 27 anni. Il totale delle spese ammonta a 2194,4 milioni di franchi, inclusa l’imposta sul valore aggiunto (IVA), di cui la Svizzera dovrà assumere una quota pari a 1040,4 milioni di franchi. L’opera da eseguirsi in comune è destinata a proteggere le zone circostanti da piene con periodo di ritorno di 300 anni. Il rischio si riduce notevolmente anche in caso di eventi di piena di maggiore entità. Questa soluzione può migliorare la protezione contro le piene della valle del Reno in modo solido, economico e sostenibile. Altre soluzioni tecniche non soddisfano questi obiettivi. </p>
<p class="absatzkurs man-font-style-italic ">Con l’opera da eseguirsi in comune, i due Stati confinanti proseguono una lunga tradizione di protezione bilaterale contro le piene, considerato che Svizzera e Austria regolamentano insieme questo tratto del Reno sin dal 1892. Il miglioramento della protezione contro le piene all’inizio del XX secolo ha creato le basi per lo sviluppo socio-economico della bassa valle del Reno.</p>
<p class="zwischentitel man-font-weight-bold "><i>Contenuto del progetto</i></p>
<p class="absatzkurs man-font-style-italic ">Per realizzare il progetto di protezione contro le piene, la Svizzera ha negoziato un nuovo trattato con l’Austria. Il trattato è già il quarto del suo genere e integra i tre trattati esistenti, in particolare per quanto riguarda l’opera da eseguirsi in comune, il suo finanziamento, l’attuazione e la futura manutenzione.</p>
<p class="absatzkurs man-font-style-italic ">Per adempiere agli obblighi derivanti dal quarto trattato, ossia migliorare la protezione contro le piene nella bassa valle del Reno, la Svizzera deve approvare tre affari, presentati congiuntamente al Parlamento nel presente messaggio.</p>
<p class="absatzkurs man-font-style-italic ">Il primo affare riguarda l’approvazione del quarto trattato, in allegato, il quale costituisce una soluzione negoziale equilibrata che risponde alle esigenze della Svizzera. I singoli articoli del trattato sono spiegati in dettaglio nel presente messaggio.</p>
<p class="absatzkurs man-font-style-italic ">Il secondo affare riguarda l’emanazione di una nuova legge federale sul miglioramento della protezione contro le piene del Reno dalla foce dell’Ill al lago di Costanza (legge sul Reno alpino). La legge interessa la Confederazione e il Cantone di San Gallo, disciplinando essenzialmente l’attuazione del trattato a livello nazionale, in particolare la ripartizione delle spese tra la Confederazione e il Cantone di San Gallo nonché la procedura di approvazione dei piani da applicare. Come in precedenza, le spese saranno ripartite tra la Confederazione e il Cantone rispettivamente nella misura dell’80 per cento e del 20 per cento, mentre l’approvazione dei piani avverrà secondo la procedura del Cantone di San Gallo. </p>
<p class="absatzkurs man-font-style-italic ">Il terzo affare riguarda un credito d’impegno destinato a finanziare il progetto di protezione contro le piene. Le spese nette sono ripartite a metà fra i due Stati. Per la Svizzera ciò si traduce in un fabbisogno finanziario di 1040,4 milioni di franchi (spese comprensive di IVA), le quali, calcolate sul periodo di realizzazione di 27 anni, equivalgono a circa 38,53 milioni di franchi di spese annuali. Poiché la Svizzera assume impegni pluriennali per questo importo, è necessario che il credito d’impegno sia approvato dal Parlamento.</p>
<p class="absatzkurs man-font-style-italic ">I tre affari sono strettamente collegati in termini di contenuto: solo l’approvazione o l’autorizzazione di tutti e tre gli affari consente l’attuazione dell’opera da eseguirsi in comune e quindi il miglioramento della protezione contro le piene nella bassa valle del Reno.</p>
<p class="absatz "><br></p>
<p class="titelbotschaftinnen "><br>Messaggio</p>
</div>
<main id="maintext"><section id="lvl_1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_1">1 Situazione iniziale</a>
</h1>
<div class="collapseable">
<p class="absatzvor ">Nel XIX secolo la bassa valle del Reno fu spesso colpita da inondazioni così gravi che il termine «emergenza Reno» è entrato a far parte della storia della valle del Reno. Nel 1892 la Svizzera e quella che all’epoca era ancora l’Austria-Ungheria conclusero un trattato con l’obiettivo di proteggere meglio dalle piene il tratto del Reno sul confine nazionale tra la foce dell’Ill e il lago di Costanza.</p>
<p class="absatz ">Sulla base di tre trattati (1892, 1924 e 1954), i due Stati hanno corretto il corso del Reno, costruito opere di protezione e creato gradualmente un sistema di correzione che ha aumentato significativamente la sicurezza contro le piene nella bassa valle del Reno, tanto che non si è più verificata nessun’alluvione grave.</p>
<p class="absatz ">Proprio questa protezione contro le piene ha reso possibile l’intenso sviluppo socio-economico della valle del Reno: nella bassa valle del Reno vivono attualmente 320 000 persone e la presenza di numerose aziende rende la regione un importante spazio economico per il Cantone di San Gallo e la Svizzera nonché per il Land Vorarlberg e l’Austria.</p>
<p class="absatz ">La cooperazione con l’Austria nel campo della protezione contro le piene va avanti da oltre 130 anni: in virtù dei trattati esistenti e tuttora validi, l’organizzazione bilaterale della Correzione internazionale del Reno (IRR) è tuttora responsabile della realizzazione e della manutenzione delle opere di protezione nel tratto del Reno tra la foce dell’Ill e il lago di Costanza. I trattati obbligano inoltre la Svizzera e l’Austria a garantire in modo permanente la protezione contro le piene nel tratto del Reno summenzionato.</p>
<p class="absatz ">Attualmente le strutture e gli impianti di protezione contro le piene tra la foce dell’Ill e il lago di Costanza (dal chilometro 65,0 al chilometro 91,0 del Reno) sono dimensionati per un picco di portata di 3100 m<sup>3</sup>/s. Ciò significa che, secondo i calcoli attuali, le zone circostanti sono protette da eventi di piena con un periodo di ritorno di 100 anni.</p>
<p class="absatz ">In passato le dighe esistenti sono state sottoposte a manutenzione nonché migliorate in termini di tecnica edilizia laddove necessario. Tuttavia, poiché la maggior parte delle dighe ha più di 100 anni, non soddisfano più gli attuali requisiti di sicurezza. Negli ultimi decenni, inoltre, a seguito dello sviluppo demografico ed economico, il rischio di piene è fortemente aumentato e, con esso, anche la necessità di protezione.</p>
<p class="absatz ">Le costruzioni esistenti non consentono più di garantire la necessaria sicurezza contro le piene.</p>
<section id="lvl_1/lvl_1.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.1">1.1 Necessità di agire e obiettivi</a>
</h2>
<div class="collapseable">
<section id="lvl_1/lvl_1.1/lvl_1.1.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.1/lvl_1.1.1">1.1.1 Rischi inaccettabili</a>
</h3>
<div class="collapseable">
<p class="absatzvor ">Se il deflusso nel Reno comporta più di un evento con un periodo di ritorno di 100 anni, bisogna mettere in conto possibili cedimenti delle dighe esistenti. In caso di evento di piena con un periodo di ritorno di 300 anni, nel tratto del Reno tra la foce dell’Ill e il lago di Costanza è previsto un deflusso di 4300 m<sup>3</sup>/s; in caso di piena estrema con un periodo di ritorno di oltre 500 anni, i picchi di portata possono arrivare anche fino a 5800 m<sup>3</sup>/s. Le opere e gli impianti di protezione esistenti non sarebbero probabilmente in grado di resistere a tali eventi.</p>
<p class="absatz ">Le conseguenze sarebbero allagamenti estesi e in parte alti diversi metri, numerose vittime e ingenti danni. In caso di piena con un periodo di ritorno di 300 anni, i danni diretti si aggirerebbero sui 13 miliardi e mezzo di franchi. Ciò significa che i rischi di piena hanno raggiunto un livello inaccettabile.</p>
<p class="absatz ">Il forte aumento dei rischi di piena dagli anni Cinquanta a oggi è determinato da molteplici fattori. Anzitutto lo sviluppo sociale ed economico che si è verificato nella bassa valle del Reno, che a sua volta ha incrementato il potenziale di danno. Dall’altra parte il rischio è aumentato anche perché le grandi piene avvengono con maggiore frequenza, come dimostrato dagli eventi degli anni 1999, 2002 e 2005 in ampie zone della Svizzera o dalla devastante alluvione del 2021 nella valle dell’Ahr in Germania.</p>
<p class="absatz ">A ciò si aggiunge il fatto che le dighe esistenti – molte delle quali hanno più di 100 anni e una struttura disomogenea – non sono più conformi allo stato della tecnica.</p>
<p class="absatz ">Ulteriori pericoli sono rappresentati, per esempio, dall’assenza di sicurezza sismica di costruzioni e impianti.</p>
<p class="absatz ">In conclusione, l’attuale sistema di correzione del Reno non consente più di garantire una protezione adeguata: la capacità di deflusso nonché la sicurezza di costruzioni e meccanismi che contribuiscano in modo affidabile a ridurre i danni al minimo anche in caso di eventi di piena estremi sono carenti.</p>
</div></section><section id="lvl_1/lvl_1.1/lvl_1.1.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.1/lvl_1.1.2">1.1.2 Obiettivi</a>
</h3>
<div class="collapseable">
<p class="absatzvor ">L’obiettivo generale degli sforzi congiunti consiste nel proteggere dalle piene l’importante spazio vitale ed economico tra la foce dell’Ill e il lago di Costanza, sia oggi sia in futuro, riducendo l’elevato rischio di piena a un livello accettabile.</p>
<p class="absatz ">La protezione contro le piene nel tratto del Reno tra la foce dell’Ill e il lago di Costanza sarà migliorata e integrata da meccanismi di protezione contro le piene estreme, aumentando in modo significativo la capacità di deflusso del fiume in questo tratto, principalmente attraverso l’allargamento dell’alveo del Reno all’interno delle dighe di protezione esistenti. </p>
<p class="absatz ">Il progetto di protezione contro le piene («opera da eseguirsi in comune» nel trattato) soddisfa i seguenti obiettivi tecnici:</p>
<dl>
<dt>– </dt>
<dd>ridurre al minimo il rischio residuo nelle situazioni di piena estrema e prevenire cedimenti incontrollati di dighe;</dd>
<dt>– </dt>
<dd>stabilizzare il fondo del fiume e prevenire la tendenza all’erosione o all’accumulo;</dd>
<dt>– </dt>
<dd>garantire in modo duraturo la sezione della portata di piena;</dd>
<dt>– </dt>
<dd>rispettare le esigenze per il ripristino delle funzioni ecologiche di cui all’articolo 4 della legge federale del 21 giugno 1991<sup><a href="#fn-d7e155" id="fnbck-d7e155">1</a></sup> sulla sistemazione dei corsi d’acqua e all’articolo 37 della legge federale del 24 gennaio 1991<sup><a href="#fn-d7e166" id="fnbck-d7e166">2</a></sup> sulla protezione delle acque (LPAc);</dd>
<dt>– </dt>
<dd>mantenere il livello della falda freatica durante le portate di magra e possibilmente innalzarlo nelle zone in cui è necessario; durante le piene, tale livello non deve essere più alto di quello attuale;</dd>
<dt>– </dt>
<dd>preservare l’approvvigionamento idrico proveniente da acque sotterranee pulite;</dd>
<dt>– </dt>
<dd>preservare la capacità di produzione agricola e la fertilità del suolo;</dd>
<dt>– </dt>
<dd>valorizzare il paesaggio del Reno come spazio ricreativo;</dd>
<dt>– </dt>
<dd>riguardo alla costruzione e alla manutenzione, adottare misure efficaci in termini finanziari, ossia che apportino più benefici che costi.</dd>
</dl>
<p class="absatz ">Per raggiungere questi obiettivi, occorre creare le condizioni quadro necessarie sul piano legale e finanziario tra la Svizzera e l’Austria nonché all’interno della Svizzera.</p>
<div class="footnotes">
<p id="fn-d7e155"><sup><a href="#fnbck-d7e155">1</a></sup><sup></sup> <a href="https://fedlex.data.admin.ch/eli/cc/1993/234_234_234" target="_blank">RS <b>721.100</b></a></p>
<p id="fn-d7e166"><sup><a href="#fnbck-d7e166">2</a></sup><sup></sup> <a href="https://fedlex.data.admin.ch/eli/cc/1992/1860_1860_1860" target="_blank">RS <b>814.20</b></a></p>
</div>
</div></section>
</div></section><section id="lvl_1/lvl_1.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.2">1.2 Alternative esaminate e opzione scelta</a>
</h2>
<div class="collapseable">
<section id="lvl_1/lvl_1.2/lvl_1.2.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.2/lvl_1.2.1">1.2.1 Alternative della protezione contro le piene</a>
</h3>
<div class="collapseable">
<p class="absatzvor ">Alla ricerca di una soluzione ottimale per la protezione contro le piene, dal 2011 i Governi di Svizzera e Austria hanno commissionato ampie analisi delle alternative su base partecipativa.</p>
<p class="absatz ">Rappresentanti degli uffici e dei servizi specializzati competenti di entrambi gli Stati nonché del Cantone di San Gallo e del Land Vorarlberg, dei comuni rivieraschi, di gruppi d’interesse e associazioni, di abitanti delle zone a monte e a valle del bacino imbrifero, così come la popolazione, sono stati coinvolti nello sviluppo del progetto.</p>
<p class="absatz ">In particolare, è stato esaminato se il volume di deflusso mancante potesse essere ottenuto realizzando dighe di protezione, se si potesse ottenere il volume di deflusso aggiuntivo con un allargamento dell’alveo tra le dighe esistenti o se fosse opportuno abbassare il fondo dell’alveo.</p>
<p class="absatz ">Le analisi delle alternative hanno dimostrato che abbassare il fondo dell’alveo non sarebbe possibile a causa degli effetti negativi sul livello della falda freatica e sull’approvvigionamento di acqua potabile. Innalzare le dighe di protezione, già molto alte, aumenterebbe ulteriormente il rischio di cedimento nel caso di un grande evento di piena, ragion per cui questa opzione non sarebbe percorribile da un punto di vista dei rischi. Bisognerebbe inoltre rialzare tutti i ponti e le relative strade di accesso, con conseguenti spese elevate a causa dello spazio disponibile talvolta limitato. </p>
<p class="absatz ">Gli ampi studi hanno evidenziato che è possibile migliorare la protezione contro le piene in modo solido, economico e sostenibile soltanto attraverso un allargamento dell’alveo su entrambi i lati tra le dighe esistenti e in combinazione con quattro aree di sfogo per piene estreme. </p>
</div></section><section id="lvl_1/lvl_1.2/lvl_1.2.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.2/lvl_1.2.2">1.2.2 Accertamenti giuridici</a>
</h3>
<div class="collapseable">
<p class="absatzvor-kurs man-font-style-italic ">Nuovo trattato</p>
<p class="absatz ">Le misure necessarie non possono essere attuate sulla base dei precedenti trattati del 1892, 1924 e 1954, ma richiedono un nuovo accordo tra i due Stati che disciplini il contributo finanziario di Svizzera e Austria. Per realizzare il progetto di protezione contro le piene, è quindi indispensabile un nuovo trattato. La necessaria riduzione del rischio non è quindi possibile senza un nuovo accordo. </p>
<p class="absatzvor-kurs man-font-style-italic ">Decreto di finanziamento</p>
<p class="absatz ">In virtù dell’articolo 21 capoverso 1 della legge federale del 7 ottobre 2005<sup><a href="#fn-d7e218" id="fnbck-d7e218">3</a></sup> sulle finanze della Confederazione (LFC), è necessario chiedere un credito d’impegno al Parlamento, qualora vengano assunti obblighi finanziari che si estendono oltre l’anno del preventivo in corso. La firma del trattato rientra in questa fattispecie. Inoltre, secondo l’articolo 10 capoverso 3 della legge federale sulla sistemazione dei corsi d’acqua, i crediti d’impegno destinati ai grandi progetti di protezione contro le piene, i quali richiedono ingenti fondi per un periodo di tempo prolungato, devono essere richiesti all’Assemblea federale mediante un messaggio separato. </p>
<p class="absatzvor-kurs man-font-style-italic ">Emanazione di una legge federale</p>
<p class="absatz ">Nei trattati del 1892, 1924 e 1954, importanti disposizioni per l’attuazione a livello nazionale del trattato, come la ripartizione delle spese tra Confederazione e Cantone, sono state definite solo nel messaggio di accompagnamento.</p>
<p class="absatz ">Senza una nuova legge federale, le basi legali sarebbero incomplete: la ripartizione delle spese tra la Confederazione e il Cantone di San Gallo, le norme sulla rendicontazione e la procedura di approvazione dei piani da applicare non risulterebbero infatti definite a livello di legge.</p>
<p class="absatz ">Inoltre, ai fini dell’attuazione a livello nazionale, la prassi finora adottata comporterebbe notevoli incertezze giuridiche.</p>
<div class="footnotes"><p id="fn-d7e218"><sup><a href="#fnbck-d7e218">3</a></sup><sup></sup> <a href="https://fedlex.data.admin.ch/eli/cc/2006/227" target="_blank">RS <b>611.0</b></a></p></div>
</div></section><section id="lvl_1/lvl_1.2/lvl_1.2.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.2/lvl_1.2.3">1.2.3 Opzione scelta</a>
</h3>
<div class="collapseable">
<p class="absatzvor ">La soluzione proposta prevede tre affari coordinati a livello federale – trattato, legge federale e decreto di finanziamento –, necessari per realizzare in modo ottimale il progetto di protezione contro le piene.</p>
<p class="absatz ">Il miglioramento della protezione contro le piene deve essere finanziato congiuntamente da Svizzera e Austria. A tal fine, è stato negoziato un nuovo trattato (v. n. 3), che sarà presentato al Parlamento per approvazione.</p>
<p class="absatz ">Per poter definire la ripartizione delle spese a livello nazionale tra la Confederazione e il Cantone di San Gallo nonché la procedura di approvazione dei piani determinante, è necessario emanare una legge federale (v. n. 4).</p>
<p class="absatz ">Con il trattato, la Svizzera assume impegni finanziari pluriennali, per i quali il Parlamento deve approvare il credito d’impegno richiesto (v. n. 5).</p>
<p class="absatz ">I tre affari sono strettamente collegati in termini di contenuto: solo l’approvazione o l’autorizzazione di tutti e tre gli affari consente la realizzazione dell’opera da eseguirsi in comune e quindi la protezione contro le piene nella bassa valle del Reno anche per il futuro.</p>
<p class="absatzvor-kurs man-font-style-italic ">Opera da eseguirsi in comune</p>
<p class="absatz ">L’opera da eseguirsi in comune è stata definita dall’IRR<sup> </sup>su incarico di Svizzera e Austria. Nell’ambito del processo partecipativo di pianificazione, è stato necessario attenersi al quadro giuridico dei due Stati, come pure pianificare le misure in modo che entrambi ne traessero uguale beneficio.</p>
<p class="absatz ">Per la realizzazione dell’opera da eseguirsi in comune, si prevede un arco di tempo di 27 anni. Il totale delle spese stimato si aggira sui due miliardi di franchi. Le spese nette vengono assunte da Svizzera e Austria in parti uguali e ciascuno Stato si fa carico della propria IVA.</p>
<p class="absatz ">Il progetto di protezione contro le piene si caratterizza come di seguito illustrato.</p>
<dl>
<dt>– </dt>
<dd>La capacità di deflusso del Reno tra la foce dell’Ill e il lago di Costanza passerà da 3100 m<sup>3</sup>/s a 4300 m<sup>3</sup>/s. Secondo gli attuali calcoli idrologici, questo migliorerà la protezione contro le piene da un evento di piena con un periodo di ritorno di 100 anni a uno di 300 anni.</dd>
<dt>– </dt>
<dd>Il progetto sarà realizzato principalmente tra le attuali dighe di protezione contro le piene, ampliando in modo significativo l’alveo centrale del Reno attraverso la rimozione di opere trasversali, dighe centrali e protezioni delle sponde esistenti. A eccezione della zona di confluenza del Frutz sul versante austriaco, le superfici interessate dalla protezione contro le piene sono di proprietà del settore pubblico.</dd>
<dt>– </dt>
<dd>Le dighe di protezione contro le piene, la maggior parte delle quali ha più di 100 anni, saranno ricostruite con materiale locale o completamente risanate lungo l’intero percorso e adeguate all’attuale stato della tecnica. Rispetto a quelle esistenti, l’altezza delle dighe sarà aumentata solo in settori localmente delimitati.</dd>
<dt>– </dt>
<dd>Se necessario per la sicurezza sismica, il sottosuolo sarà interessato da interventi di miglioramento.</dd>
<dt>– </dt>
<dd>Per limitare i danni in caso di eventi estremi (deflusso superiore a 4300 m<sup>3</sup>/s), sono state create quattro aree di sfogo, dove, a seconda della portata, l’acqua sarà deviata su superfici con il potenziale di danno più basso possibile, in modo da evitare cedimenti catastrofici delle costruzioni, garantire la loro sicurezza e prevenire cedimenti di dighe, riducendo notevolmente l’entità dei danni in caso di eventi estremi.</dd>
<dt>– </dt>
<dd>Grazie alla gestione del trasporto solido prevista in tre siti di prelievo della ghiaia, il fondo del fiume sarà mantenuto stabile e la sezione di deflusso sarà garantita a lungo termine. Contemporaneamente, i carichi di fondo saranno assimilati alle condizioni di flusso naturale.</dd>
<dt>– </dt>
<dd>Lo strato superiore e altri materiali idonei risultanti dai lavori di costruzione possono essere messi a disposizione per progetti di miglioramento del suolo agricolo al di fuori del perimetro del progetto, contribuendo così a preservare la capacità di produzione agricola e la fertilità del suolo. Le golene residue e le superfici delle dighe saranno coltivate in modo estensivo.</dd>
<dt>– </dt>
<dd>Per quanto possibile, il tracciato naturale del fiume sarà ripristinato, conformemente alle disposizioni di legge di entrambi gli Stati; verrà data vita a una vegetazione riparia adeguata al luogo e a un habitat diversificato per la flora e la fauna. </dd>
<dt>– </dt>
<dd>L’opera da eseguirsi in comune interessa in parte infrastrutture di terzi, quali ponti, captazioni di acque sotterranee (pozzi), linee elettriche e del gas, alcune delle quali dovranno essere demolite, spostate o adeguate alle esigenze di protezione contro le piene. Le misure verranno attuate dai proprietari o per loro conto.</dd>
<dt>– </dt>
<dd>Tra la foce dell’Ill e il lago di Costanza il Reno è attraversato da dieci ponti. A seguito della modifica del livello di fondo e dell’aumento della portata di dimensionamento, due ponti dovranno essere rialzati, mentre le fondazioni di otto ponti dovranno essere adattate per garantire la stabilità.</dd>
<dt>– </dt>
<dd>Diverse captazioni di acque sotterranee sono attualmente situate all’interno delle dighe di protezione contro le piene, per cui alcune dovranno essere spostate o ricostruite dai gestori. L’approvvigionamento di acqua potabile sarà garantito, sia durante il periodo di costruzione sia dopo il completamento del progetto.</dd>
<dt>– </dt>
<dd>Il livello della falda freatica del Reno alpino non sarà influenzato in modo significativo. Durante le portate di magra, tale livello sarà tendenzialmente rialzato, mentre per evitare che in caso di piena superi il livello esistente è previsto un drenaggio per settori.</dd>
<dt>– </dt>
<dd>Il Reno sarà notevolmente valorizzato come spazio ricreativo lungo il tratto interessato.</dd>
</dl>
<p class="absatz ">Tutte le misure sono descritte in dettaglio in un rapporto tecnico, che costituisce la base tecnica del trattato.</p>
</div></section>
</div></section><section id="lvl_1/lvl_1.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_1/lvl_1.3">1.3 Rapporto con il programma di legislatura e il piano finanziario nonché con le strategie del Consiglio federale</a>
</h2>
<div class="collapseable">
<section id="lvl_1/lvl_1.3/lvl_1.3.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.3/lvl_1.3.1">1.3.1 Rapporto con il programma di legislatura</a>
</h3>
<div class="collapseable">
<p class="absatzvor ">Il progetto non è annunciato né nel messaggio del 29 gennaio 2020<sup><a href="#fn-d7e317" id="fnbck-d7e317">4</a></sup> sul programma di legislatura 2019–2023 né nel decreto federale del 21 settembre 2020<sup><a href="#fn-d7e329" id="fnbck-d7e329">5</a></sup> sul programma di legislatura 2019–2023.</p>
<p class="absatz ">La conclusione del quarto trattato, l’emanazione della legge federale sulla correzione del Reno dalla foce dell’Ill al lago di Costanza (legge sul Reno alpino) e il decreto di finanziamento per il miglioramento della protezione contro le piene nel tratto del Reno tra la foce dell’Ill e il lago di Costanza sono tuttavia opportuni, in quanto adempiono il mandato costituzionale di cui all’articolo 76 capoversi 1 e 3 della Costituzione federale del 18 aprile 1999<sup><a href="#fn-d7e343" id="fnbck-d7e343">6</a></sup> (Cost.) per la difesa dagli effetti dannosi delle acque.</p>
<p class="absatz ">Il progetto è conforme a tutte e tre le linee guida dell’attuale programma di legislatura 2019–2023:</p>
<dl>
<dt>– </dt>
<dd>la Svizzera assicura la sua prosperità in modo sostenibile: l’opera da eseguirsi in comune contribuisce a garantire che lo sviluppo economico della valle del Reno non sia eccessivamente compromesso da eventi di piena;</dd>
<dt>– </dt>
<dd>la Svizzera contribuisce a rafforzare la collaborazione internazionale: con l’opera da eseguirsi in comune, prosegue la cooperazione in partenariato con l’Austria nell’ambito del quarto trattato;</dd>
<dt>– </dt>
<dd>la Svizzera si adopera per la sicurezza e si impegna per la protezione del clima: l’opera da eseguirsi in comune migliorerà la sicurezza contro le piene per la popolazione della bassa valle del Reno.</dd>
</dl>
<div class="footnotes">
<p id="fn-d7e317"><sup><a href="#fnbck-d7e317">4</a></sup><sup></sup> <a href="https://fedlex.data.admin.ch/eli/fga/2020/452" target="_blank">FF <b>2020</b> 1565</a></p>
<p id="fn-d7e329"><sup><a href="#fnbck-d7e329">5</a></sup><sup></sup> <a href="https://fedlex.data.admin.ch/eli/fga/2020/453" target="_blank">FF <b>2020</b> 1695</a></p>
<p id="fn-d7e343"><sup><a href="#fnbck-d7e343">6</a></sup><sup></sup> <a href="https://fedlex.data.admin.ch/eli/cc/1999/404" target="_blank">RS <b>101</b></a></p>
</div>
</div></section><section id="lvl_1/lvl_1.3/lvl_1.3.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.3/lvl_1.3.2">1.3.2 Rapporto con il piano finanziario</a>
</h3>
<div class="collapseable">
<p class="absatzvor ">Il progetto non è incluso, in grande parte, nel preventivo 2024 con piano integrato dei compiti e delle finanze 2025–2027. Per attuare le misure di protezione contro le piene, la Svizzera ha bisogno di 1040,4 milioni di franchi nel corso dei 27 anni del periodo di realizzazione. Il Cantone di San Gallo si fa carico di 208,08 milioni di franchi. Altri 135 milioni di franchi (o fr. 5 mio. all’anno) sono già stati destinati al Reno alpino nel quadro del credito per la protezione contro le piene dell’Ufficio federale dell’ambiente (UFAM).</p>
<p class="absatz ">Le spese supplementari a carico della Confederazione che non sono ancora iscritte a preventivo o che saranno coperte con ricavi ammontano a 692,12 milioni di franchi o a 25,63 milioni di franchi in media all’anno.</p>
<p class="absatz ">I principi di finanziamento e la presentazione della pianificazione finanziaria sono illustrati nel numero 5.</p>
</div></section><section id="lvl_1/lvl_1.3/lvl_1.3.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_1/lvl_1.3/lvl_1.3.3">1.3.3 Rapporto con le strategie del Consiglio federale</a>
</h3>
<div class="collapseable">
<p class="absatzvor ">L’opera da eseguirsi in comune persegue obiettivi di sicurezza, protezione dell’ambiente e sviluppo socio-economico.</p>
<p class="absatz ">È in linea con gli obiettivi della «Strategia per uno sviluppo sostenibile 2030»<sup><a href="#fn-d7e380" id="fnbck-d7e380">7</a></sup> e in particolare con i seguenti orientamenti strategici: </p>
<dl>
<dt>– </dt>
<dd>gestire gli effetti dei cambiamenti climatici in modo coordinato e sostenibile;</dd>
<dt>– </dt>
<dd>organizzare gli spazi urbani in modo sostenibile e resiliente;</dd>
<dt>– </dt>
<dd>conservare, utilizzare in modo sostenibile, promuovere e ripristinare la biodiversità.</dd>
</dl>
<div class="footnotes"><p id="fn-d7e380"><sup><a href="#fnbck-d7e380">7</a></sup><sup></sup> <a href="https://www.are.admin.ch/are/it/home/sviluppo-sostenibile/strategia/strategiasostenibile.html" target="_blank">
				www.are.admin.ch
			</a> &gt; Sviluppo sostenibile &gt; Strategia e rapporti &gt; Strategia per uno sviluppo sostenibile</p></div>
</div></section>
</div></section>
</div></section><section id="lvl_2"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_2">2 Procedura preliminare</a>
</h1>
<div class="collapseable">
<section id="lvl_2/lvl_2.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.1">2.1 Lavori preliminari</a>
</h2>
<div class="collapseable">
<section id="lvl_2/lvl_2.1/lvl_2.1.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.1/lvl_2.1.1">2.1.1 Lavori preliminari per il progetto di protezione contro le piene</a>
</h3>
<div class="collapseable">
<p class="absatzvor ">Nel 2005 è stato pubblicato il Programma di sviluppo Reno alpino (EKA), un piano globale e internazionale per lo sviluppo sostenibile della valle del Reno come spazio vitale ed economico. L’EKA metteva in luce l’esistenza di rischi di piena lungo il Reno alpino, soprattutto nel tratto tra la foce dell’Ill e il lago di Costanza. </p>
<p class="absatz ">Sulla base di questi risultati, nel 2009 il Dipartimento federale dell’ambiente, dei trasporti, dell’energia e delle comunicazioni (DATEC) e il Ministero federale dell’agricoltura, delle foreste, delle regioni e della gestione delle acque austriaco (Lebensministerium; dal 18 luglio 2022: BML) hanno incaricato l’IRR di approfondire i lavori di pianificazione sul tratto critico del fiume e di definire un progetto di protezione contro le piene.</p>
<p class="absatz ">Dal 2011 al 2018 l’IRR ha quindi elaborato un progetto generale (equivalente in Svizzera a un progetto preliminare), che ha in seguito sottoposto ai servizi specializzati della Confederazione, al BML, al Cantone di San Gallo e al Land Vorarlberg per un parere.</p>
<p class="absatz ">Dalla metà del 2020 alla primavera del 2023 i lavori di pianificazione sono proseguiti, fino ad arrivare allo stato attuale di progetto di approvazione (equivalente in Svizzera a un progetto di pubblicazione).</p>
</div></section><section id="lvl_2/lvl_2.1/lvl_2.1.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.1/lvl_2.1.2">2.1.2 Lavori preliminari per il trattato</a>
</h3>
<div class="collapseable">
<p class="absatzvor ">Oltre all’incarico di definire un progetto di protezione contro le piene, nel 2009 i due Stati hanno chiesto all’IRR di elaborare la bozza di un nuovo trattato.</p>
<p class="absatz ">L’IRR ha armonizzato tale bozza con il progetto generale, presentando il testo di un quarto trattato ai due Stati a metà 2020 come base negoziale (v. anche n. 2.4).</p>
</div></section>
</div></section><section id="lvl_2/lvl_2.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.2">2.2 Consultazione</a>
</h2>
<div class="collapseable">
<section id="lvl_2/lvl_2.2/lvl_2.2.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.2/lvl_2.2.1">2.2.1 Consultazione del Cantone di San Gallo e del Land Vorarlberg</a>
</h3>
<div class="collapseable">
<p class="absatzvor ">Il progetto di protezione contro le piene è stato ulteriormente sviluppato dall’IRR con la collaborazione dei servizi specializzati della Confederazione, del BML, del Cantone di San Gallo e del Land Vorarlberg fino allo stato attuale di progetto di approvazione e armonizzato con le procedure di autorizzazione del Cantone di San Gallo e del Land Vorarlberg.</p>
<p class="absatz ">Il Cantone di San Gallo era rappresentato nella delegazione negoziale per il trattato. Durante l’intero periodo dei negoziati per la stipula del trattato, si sono svolti incontri regolari tra il Cantone di San Gallo e l’UFAM. Le bozze del trattato e della legge sul Reno alpino sono state sottoposte al Cantone di San Gallo il 13 giugno 2023 e approvate in linea di principio dal Governo cantonale con lettera del 28 agosto 2023. </p>
<p class="absatz ">Il coinvolgimento del Land Vorarlberg è stato assicurato dal BML.</p>
</div></section><section id="lvl_2/lvl_2.2/lvl_2.2.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.2/lvl_2.2.2">2.2.2 Rinuncia a una procedura di consultazione</a>
</h3>
<div class="collapseable">
<p class="absatzvor ">L’affare consta di un progetto di legge, di un trattato internazionale soggetto a referendum e di un decreto federale che stanzia un credito d’impegno di 1040,4 milioni di franchi, il quale è da considerarsi un progetto con un’ampia portata finanziaria. I tre oggetti di cui si compone l’affare imporrebbero quindi, in linea di principio, l’avvio di una procedura di consultazione (art. 3 cpv. 1 <a href="https://www.fedlex.admin.ch/eli/cc/2005/542/de" target="_blank">
				lett. b, c e d della legge del 18 marzo 2005
				<sup><a href="#fn-d7e437" id="fnbck-d7e437">8</a></sup>
				 sulla consultazione [LCo
			</a>]). In questo contesto, si rinuncia tuttavia, sulla base dell’articolo 3<i>a</i> capoverso 1 lettera b LCo, a una simile procedura, in quanto non v’è da attendersi nessuna nuova informazione, essendo le posizioni degli ambienti interessati già note.</p>
<p class="absatz ">A livello di contenuti, la novità più importante del quarto trattato riguarda l’attuazione dell’opera da eseguirsi in comune. Gli altri elementi dei trattati precedenti rimangono invariati o vengono semplicemente adattati alle attuali condizioni quadro. Il Cantone di San Gallo, l’unico a essere direttamente interessato, è stato coinvolto e consultato a pieno titolo nell’ambito del progetto (v. n. 2.2.1).</p>
<p class="absatz ">In conformità con l’articolo 7 della legge del 22 giugno 1979<sup><a href="#fn-d7e455" id="fnbck-d7e455">9</a></sup> sulla pianificazione del territorio (LPT), nell’ambito della procedura di consultazione e partecipazione, sono stati coinvolti inoltre tutti i Cantoni limitrofi (AI, AR, GL, GR, SZ, TG e ZH).</p>
<p class="absatz ">Gli altri attori sono stati coinvolti nell’intero processo di pianificazione a partire dal 2011 e hanno potuto esprimersi più volte in merito al progetto. Nel 2021 e nel 2022, nel quadro del piano direttore, il Cantone di San Gallo ha svolto una procedura di consultazione e partecipazione concernente il progetto di protezione contro le piene. Il 7 febbraio 2023 il Governo cantonale ha quindi inserito il progetto di protezione contro le piene del Reno alpino nel piano direttore cantonale.</p>
<p class="absatz ">I Comuni e le Città direttamente interessati si trovano tutti nel Cantone di San Gallo e sono stati interpellati da quest’ultimo nell’ambito della procedura di consultazione interna al Cantone.</p>
<p class="absatz ">Non v’è da attendersi nessuna nuova informazione, poiché gli ambienti interessati hanno potuto esprimere le proprie posizioni durante l’analisi delle alternative e l’elaborazione del progetto. Le richieste delle organizzazioni per la protezione dell’ambiente, in particolare, sono note e riguardano soprattutto l’esecuzione pratica della costruzione.</p>
<p class="absatz ">Le disposizioni della legge federale sono direttamente correlate al trattato e riguardano principalmente i rapporti tra la Confederazione e il Cantone di San Gallo in qualità di proprietario del terreno.</p>
<p class="absatz ">Il decreto di finanziamento è vincolato al trattato. Inoltre, la valutazione politica dell’adeguatezza delle spese legate al progetto spetta per lo più all’Assemblea federale.</p>
<p class="absatz ">Secondo la LCo, la procedura di consultazione fornisce informazioni sulla congruità di un progetto della Confederazione, sulla sua attuabilità e sul consenso che esso raccoglie (art. 2 cpv. 2 LCo). Nel caso specifico, alla luce del processo di partecipazione e consultazione di ampio respiro in atto da anni, una procedura di consultazione non fornirebbe alcun contributo in questo senso.</p>
<p class="absatz ">Le dighe sono in cattive condizioni e, per ragioni di sicurezza, la popolazione del luogo si aspetta che i lavori di costruzione inizino al più presto. Una posizione, questa, ribadita dall’Austria e dal Land Vorarlberg.</p>
<div class="footnotes">
<p id="fn-d7e437"><sup><a href="#fnbck-d7e437">8</a></sup><sup></sup> <a href="https://fedlex.data.admin.ch/eli/cc/2005/542" target="_blank">RS <b>172.061</b></a></p>
<p id="fn-d7e455"><sup><a href="#fnbck-d7e455">9</a></sup><sup></sup> <a href="https://fedlex.data.admin.ch/eli/cc/1979/1573_1573_1573" target="_blank">RS <b>700</b></a></p>
</div>
</div></section>
</div></section><section id="lvl_2/lvl_2.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.3">2.3 Analisi d’impatto della regolamentazione</a>
</h2>
<div class="collapseable">
<p class="absatzvor ">Per l’emanazione della legge sul Reno alpino non è stata condotta alcuna analisi preliminare delle ripercussioni economiche (analisi d’impatto della regolamentazione, AIR). Nello studio preliminare si consiglia di rinunciare a un’AIR completa, in quanto il tenore delle nuove disposizioni di legge corrisponde sostanzialmente alla gestione esistente.</p>
<p class="absatz ">Il quick check ha anche evidenziato che le ripercussioni della legge su Confederazione, Cantoni e Comuni sono minime, in particolare perché la ripartizione delle spese tra la Confederazione e il Cantone di San Gallo è già una realtà.</p>
<p class="absatz ">Dal quick check emerge inoltre che aziende, consumatori e lavoratori non sono coinvolti dalla nuova normativa di legge.</p>
</div></section><section id="lvl_2/lvl_2.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_2/lvl_2.4">2.4 Svolgimento dei negoziati per la stipula del trattato e risultati</a>
</h2>
<div class="collapseable">
<section id="lvl_2/lvl_2.4/lvl_2.4.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.4/lvl_2.4.1">2.4.1 Svolgimento</a>
</h3>
<div class="collapseable">
<p class="absatzvor ">A partire dal mese di settembre 2020, Svizzera e Austria hanno condotto colloqui informali. Il Consiglio federale ha adottato il proprio mandato negoziale l’11 agosto 2021 e tra ottobre 2021 e settembre 2023 si sono tenute dieci riunioni.</p>
<p class="absatz ">La delegazione svizzera era guidata dall’UFAM e comprendeva rappresentanti della Direzione del diritto internazionale pubblico (DDIP), dell’Amministrazione federale delle contribuzioni (AFC) e del Cantone di San Gallo.</p>
<p class="absatz ">Nel corso dei negoziati sono stati coinvolti su punti specifici i seguenti uffici: la Segreteria di Stato del Dipartimento federale degli affari esteri DFAE (Divisione Europa), l’Amministrazione federale delle finanze (AFF), l’Ufficio federale della dogana e della sicurezza dei confini (UDSC), la Segreteria di Stato dell’economia (SECO) e l’Ufficio federale di giustizia (UFG).</p>
<p class="absatz ">Le commissioni della politica estera non sono state consultate sulla questione, di importanza secondaria in questo contesto.</p>
<p class="absatz ">La delegazione austriaca era guidata dal BML. È stato coinvolto anche il Land Vorarlberg.</p>
<p class="absatz ">Il nuovo trattato è stato firmato il 17 maggio 2024 dal consigliere federale Albert Rösti a Widnau-Lustenau.</p>
</div></section><section id="lvl_2/lvl_2.4/lvl_2.4.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.4/lvl_2.4.2">2.4.2 Obiettivi del mandato negoziale</a>
</h3>
<div class="collapseable">
<p class="absatzvor ">Nei suoi negoziati, la delegazione svizzera ha perseguito i seguenti obiettivi:</p>
<dl>
<dt>– </dt>
<dd>la Svizzera intendeva concludere un accordo che integrasse ma non sostituisse gli accordi precedenti (1892, 1924 e 1954);</dd>
<dt>– </dt>
<dd>l’accordo doveva prevedere un aumento della capacità di deflusso del Reno da 3100 m<sup>3</sup>/s a 4300 m<sup>3</sup>/s tra il chilometro 65,0 (foce dell’Ill) e il chilometro 91,0 (sbocco nel lago di Costanza);</dd>
<dt>– </dt>
<dd>l’accordo doveva prevedere una soluzione che prevenisse il cedimento incontrollato delle dighe in caso di grandi eventi di piena;</dd>
<dt>– </dt>
<dd>l’accordo doveva includere una ridefinizione e una precisazione delle strutture dell’IRR (organi e competenze), conferire all’IRR la personalità giuridica di diritto pubblico e prevedere il mantenimento della sua sede legale in Svizzera;</dd>
<dt>– </dt>
<dd>il totale delle spese del progetto (IVA escl.) doveva essere assunto da Svizzera e Austria in parti uguali;</dd>
<dt>– </dt>
<dd>riguardo all’IVA, occorreva individuare una soluzione equilibrata che escludesse una partecipazione della Svizzera al finanziamento dell’IVA austriaca.</dd>
</dl>
</div></section><section id="lvl_2/lvl_2.4/lvl_2.4.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_2/lvl_2.4/lvl_2.4.3">2.4.3 Sfide e risultati</a>
</h3>
<div class="collapseable">
<p class="absatzvor ">La delegazione negoziale svizzera ha raggiunto i propri obiettivi, concludendo un accordo equilibrato.</p>
<p class="absatz ">Per l’adeguamento degli impianti infrastrutturali esistenti (impianto di approvvigionamento di acqua potabile, ponti ecc.), si è riusciti a concordare partecipazioni forfettarie. È stato inoltre concordato che le indennità per ingerenze nei diritti stabilite dall’autorità giudiziaria o decise di comune accordo dal comitato bilaterale dell’IRR rientrino nelle spese per il progetto (per l’organizzazione dell’IRR, v. n. 3.2). Conformemente alle esigenze della Svizzera, tutte le misure necessarie per approvare il progetto sono dunque finanziate con i fondi destinati al progetto stesso.</p>
<p class="absatz ">La Svizzera si è dichiarata disponibile a subordinare al nuovo accordo anche la manutenzione del prolungamento nel lago di Costanza, una costruzione che garantisce il deposito dei sedimenti trasportati dal Reno nella parte più profonda del lago. Il finanziamento congiunto e sostenibile di questo elemento, essenziale per il funzionamento dell’intera costruzione, risulta appropriato da un punto di vista tecnico. La soluzione evita inoltre che la Svizzera debba contribuire al finanziamento dell’IVA austriaca per la manutenzione del prolungamento, come sarebbe avvenuto sulla base dei precedenti accordi. </p>
<p class="absatz ">Le spese nette (IVA escl.) e i benefici delle misure nonché i rischi residui sono equamente suddivisi tra i due Stati (v. n. 5).</p>
<p class="absatz ">Le due delegazioni hanno infine concordato che durante il periodo di costruzione la direzione potrà essere composta da una o due persone. Ciò significa che in questo periodo sono disponibili risorse sufficienti, il che appare opportuno, considerato il grande volume di costruzione. Tuttavia, una volta terminati i lavori di costruzione, la direzione sarà composta da una sola persona. </p>
<p class="absatz ">Le delegazioni hanno raggiunto un accordo anche sulla questione della sede dell’IRR, che rimarrà in Svizzera.</p>
</div></section>
</div></section>
</div></section><section id="lvl_3"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_3">3 Punti essenziali del trattato e commento</a>
</h1>
<div class="collapseable">
<p class="absatzvor ">Il commento al quarto trattato fra la Confederazione Svizzera e la Repubblica d’Austria sul miglioramento della protezione contro le piene del Reno dalla foce dell’Ill al lago di Costanza è stato formulato insieme alla rappresentanza austriaca della delegazione negoziale, di modo che è garantita la medesima interpretazione da parte di entrambi gli Stati.</p>
<section id="lvl_3/lvl_3.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.1">3.1 La normativa proposta</a>
</h2>
<div class="collapseable">
<p class="absatzvor ">Il tema prioritario del trattato è costituito dal nuovo progetto di protezione contro le piene, da realizzare congiuntamente, e dalla manutenzione dell’alveo del Reno tra la foce dell’Ill e il lago di Costanza.</p>
<p class="absatz ">L’attuazione dell’opera da eseguirsi in comune continuerà a essere affidata all’organizzazione congiunta dell’IRR. A causa delle grandi dimensioni del progetto, con un programma generale dei lavori della durata di 27 anni e spese totali superiori ai due miliardi di franchi, l’attuale struttura dell’IRR deve essere adeguata alle nuove esigenze.</p>
<p class="absatz ">Il trattato è composto da sei sezioni riguardanti diversi aspetti dei lavori congiunti: le basi tecniche dell’opera da eseguirsi in comune, le norme sul suo finanziamento, l’organizzazione comune dei due Stati, i diritti e gli obblighi generali, le norme sui lavori di manutenzione e le disposizioni transitorie e finali.</p>
</div></section><section id="lvl_3/lvl_3.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_3/lvl_3.2">3.2 Commento ai singoli articoli</a>
</h2>
<div class="collapseable">
<p class="titelartikelkomm man-font-style-italic ">Art. 1<span class="man-font-style-normal"> Opera da eseguirsi in comune</span></p>
<p class="absatz ">Gli impianti esistenti assicurano protezione fino a un evento di piena con un periodo di ritorno di 100 anni, equivalente a un deflusso di 3100 m<sup>3</sup>/s. Gli studi condotti hanno concluso che questo livello di protezione è insufficiente, specie nel tratto del Reno tra la foce dell’Ill (chilometro 65,0) e il lago di Costanza (chilometro 91,0), dove si prevede che un evento di piena con un periodo di ritorno di 300 anni, pari a un deflusso di 4300 m<sup>3</sup>/s, provocherebbe numerose vittime nonché danni materiali intorno ai 13,5 miliardi di franchi. Uno studio di fattibilità commissionato dalla Commissione mista del Reno è giunto alla conclusione che un aumento della capacità a 4300 m<sup>3</sup>/s attraverso misure di ingegneria fluviale è necessario e tecnicamente fattibile, tenendo conto della proporzionalità e dell’economicità (v. n. 1).</p>
<p class="absatz ">L’oggetto del presente trattato è quindi il miglioramento della protezione contro le piene nel tratto del Reno tra la foce dell’Ill (chilometro 65,0) e il lago di Costanza (chilometro 91,0), in particolare aumentando la capacità di deflusso da 3100 m<sup>3</sup>/s a 4300 m<sup>3</sup>/s («opera da eseguirsi in comune»). L’opera da eseguirsi in comune comprende tutte le misure descritte nella base tecnica (cfr. art. 2). Per migliorare la protezione contro le piene lungo il tratto citato, sono in parte necessarie anche misure al di fuori di questo tratto (come i prelievi di materiale solido di fondo).</p>
<p class="titelartikelkomm man-font-style-italic ">Art. 2<span class="man-font-style-normal"> Base tecnica</span></p>
<p class="absatz ">La base tecnica elaborata o finalizzata nel corso dei negoziati per la stipula del trattato (rapporto tecnico sull’opera da eseguirsi in comune) descrive tutte le misure che gli Stati contraenti hanno concordato di attuare e finanziare congiuntamente.</p>
<p class="absatz ">Nell’ambito delle procedure nazionali di autorizzazione o dell’esecuzione del progetto, potrebbe essere necessario modificare l’opera da eseguirsi in comune. I relativi poteri di modifica sono descritti più in dettaglio nel commento relativo alle competenze degli organi corrispondenti (cfr. art. 5 par. 2, 8 par. 3 lett. h e 9 par. 4).</p>
<p class="titelartikelkomm man-font-style-italic ">Art. 3<span class="man-font-style-normal"> Programma dei lavori</span></p>
<p class="absatz ">Il programma generale dei lavori prevede un periodo di due anni per le procedure di autorizzazione, un periodo di costruzione di 20 anni e un monitoraggio delle misure attuate per un periodo prevedibilmente di cinque anni dalla fine dei lavori. Di conseguenza, si stima un periodo complessivo di 27 anni dall’entrata in vigore del trattato fino al completamento dell’opera da eseguirsi in comune (nel 2052). Per il completamento dell’opera, si veda il commento all’articolo 19.</p>
<p class="absatz ">Le analisi delle alternative riguardanti l’iter dei lavori hanno dimostrato che, con un periodo di costruzione di 20 anni, è possibile ridurre al minimo l’impatto sulle persone residenti e sulle infrastrutture limitrofe, quali impianti di approvvigionamento di acqua, elettricità e gas, come pure il numero di trasporti necessari. L’iter previsto serve anche a ottimizzare le spese e la sostenibilità finanziaria dell’opera da eseguirsi in comune.</p>
<p class="absatz ">La direzione assicura la pianificazione dettagliata durante l’esecuzione elaborando i programmi dei lavori annuali, comprendenti il preventivo annuale, nonché i programmi dei lavori a medio termine con il relativo piano finanziario per i cinque esercizi successivi, da elaborare ogni anno nell’ottica di una pianificazione continua (cfr. art. 9 par. 6).</p>
<p class="titelartikelkomm man-font-style-italic ">Art. 4<span class="man-font-style-normal"> Spese</span></p>
<p class="absatz ">Il paragrafo 1 riporta le spese nette calcolate per l’attuazione dell’opera da eseguirsi in comune (per la normativa sull’IVA, v. commento all’art. 5). Questo importo comprende tutte le spese che dovranno essere sostenute dall’entrata in vigore del trattato fino al completamento previsto dell’opera da eseguirsi in comune. Conformemente al calendario (v. n. 5.3), si tratta quindi delle spese nette generate fino al suddetto completamento nel 2052.</p>
<p class="absatz ">Le spese per la manutenzione comune dopo il completamento non sono incluse (v. commento all’art. 19).</p>
<p class="absatz ">Una descrizione più dettagliata del calcolo delle spese elaborato nel corso dei negoziati per la stipula del trattato è contenuta nel rapporto tecnico sull’opera da eseguirsi in comune di cui all’articolo 2.</p>
<p class="absatz ">Paragrafo 2 lettera a: questa lettera comprende le spese organizzative dell’IRR sotto forma di spese per il personale e spese per beni e servizi.</p>
<p class="absatz ">Paragrafo 2 lettera b: i lavori di pianificazione per elaborare il progetto di approvazione si sono svolti sulla base dei trattati esistenti; le relative spese non rientrano quindi nel presente trattato. Tuttavia, anche dopo l’entrata in vigore di questo trattato, saranno necessari ulteriori lavori di pianificazione per bandi e dettagli. Le relative spese da sostenere rientrano tra quelle dell’opera da eseguirsi in comune.</p>
<p class="absatz ">Paragrafo 2 lettera c: questa lettera comprende le spese relative agli interventi di costruzione e altre misure esecutive.</p>
<p class="absatz ">Paragrafo 2 lettera d: tra le spese dell’opera da eseguirsi in comune rientrano anche le partecipazioni alle spese per le misure di accompagnamento di cui al paragrafo 3. </p>
<p class="absatz ">Paragrafo 2 lettera e: questa lettera comprende le indennità per le ingerenze nei diritti di terzi di cui al paragrafo 4.</p>
<p class="absatz ">Paragrafo 2 lettera f: il monitoraggio e la manutenzione degli impianti nuovi o risanati nell’ambito dell’attuazione dell’opera da eseguirsi in comune rientrano tra le spese dell’opera fino a quando il comitato bilaterale (v. anche commento all’art. 8) non avrà accertato il completamento di tale opera (v. anche commento all’art. 19).</p>
<p class="absatz ">Paragrafo 2 lettera g: per un progetto di queste dimensioni, il calcolo delle spese è sempre soggetto ad alcune incertezze. Allo scopo di fornire un prospetto delle spese più realistico possibile, sono stati quindi individuati i rischi e le opportunità che potrebbero comportare un aumento o una riduzione delle spese, ponderandole in base alla rispettiva probabilità di accadimento.</p>
<p class="absatz ">Paragrafo 2 lettera h: le spese dell’opera da eseguirsi in comune sono state calcolate sulla base dei prezzi al 31 dicembre 2021. La durata prolungata del progetto fa sì che il fattore del rincaro rivesta grande importanza. Al fine di presentare le spese effettive da sostenere nel modo più trasparente possibile e tenendo conto dell’andamento dei prezzi in entrambi gli Stati contraenti, le spese dell’opera da eseguirsi in comune di cui al paragrafo 1 includono anche un rincaro annuo stimato al 2 per cento (v. anche commento al par. 5).</p>
<p class="absatz ">Paragrafo 3: l’attuazione dell’opera da eseguirsi in comune richiede di adeguare o spostare alcune infrastrutture di terzi. In linea di principio, la procedura si basa sui contratti in essere tra proprietari fondiari e terzi.</p>
<p class="absatz ">Nell’ambito dei negoziati per la stipula del trattato, è stato deciso che gli Stati contraenti parteciperanno alle spese per le misure di accompagnamento necessarie all’opera da eseguirsi in comune relativamente alle infrastrutture specificate al paragrafo 3 con gli importi forfettari indicati.</p>
<p class="absatz ">Nel quadro del calcolo degli importi forfettari, per quanto riguarda il rialzo e il rinforzo delle fondazioni dei ponti sono state previste partecipazioni rispettivamente del 35 per cento circa e del 100 per cento delle spese calcolate. Laddove gli importi forfettari dovessero essere superiori alle spese effettivamente sostenute, l’importo della partecipazione alle spese per il rinforzo della fondazione è pari al massimo alle spese effettivamente sostenute.</p>
<p class="absatz ">Nel caso degli impianti di approvvigionamento di acqua potabile, compresi gli impianti per la fornitura di acqua sostitutiva durante la fase di costruzione, gli Stati contraenti partecipano con importi forfettari pari al 35 per cento circa delle spese calcolate, se la misura soddisfa una delle seguenti condizioni:</p>
<dl>
<dt>– </dt>
<dd>la nuova stazione di pompaggio delle acque sotterranee e le nuove condotte di trasporto sono necessarie per la fornitura di acqua di ricambio nell’intero perimetro del progetto, dove garantiranno la qualità e la quantità dell’approvvigionamento di acqua potabile, nonostante le interruzioni d’uso delle captazioni di acque sotterranee vicine al Reno durante i lavori;</dd>
<dt>– </dt>
<dd>lo spostamento delle captazioni di acque sotterranee è necessario per allargare l’alveo in misura rilevante, garantendo così la capacità di deflusso richiesta o consentendo un tracciato del fiume il più naturale possibile.</dd>
</dl>
<p class="absatz ">I miglioramenti qualitativi e quantitativi e gli ampliamenti delle forniture di acqua potabile non sono cofinanziati con il trattato.</p>
<p class="absatz ">Le spese per le misure di accompagnamento, come le altre spese dell’opera da eseguirsi in comune, sono state calcolate sulla base dei prezzi al 31 dicembre 2021. Gli importi della partecipazione alle spese indicati sono incrementati in misura del rincaro evidentemente riconducibile all’aumento dell’indice di cui al paragrafo 5 lettera a. La partecipazione alle spese presuppone che le misure di accompagnamento effettivamente attuate siano dimostrate con la presentazione delle relative fatture. Sono ammessi pagamenti rateali, in modo da garantire che i gestori delle infrastrutture ricevano gli importi dall’IRR subito dopo la fornitura della prestazione.</p>
<p class="absatz ">La partecipazione alle spese per le infrastrutture situate esclusivamente sul territorio della Confederazione avviene in franchi svizzeri, mentre quella per le infrastrutture situate esclusivamente in Austria avviene in euro. Per quanto riguarda i ponti transfrontalieri, sono in vigore accordi interni di manutenzione tra i gestori austriaci e svizzeri delle infrastrutture; la partecipazione alle spese avviene, in base alla sede del gestore responsabile della manutenzione a livello interno, in franchi o in euro. Gli importi in euro indicati in questa sede sono stati convertiti utilizzando il tasso di cambio medio delle banche nazionali svizzera e austriaca alla data di riferimento del 31 dicembre 2021 (1,0335 CHF/EUR). Il riferimento uniforme alla rispettiva base di prezzi e al tasso di conversione alla data del 31 dicembre 2021 nonché la considerazione del rincaro standardizzato di cui al paragrafo 5 lettera a garantiscono la parità di trattamento delle infrastrutture interessate.</p>
<p class="absatz ">Paragrafo 4: le indennità per ingerenze nei diritti di terzi rientrano nelle spese dell’opera da eseguirsi in comune solo se tali ingerenze sono state stabilite dall’autorità giudiziaria o decise dal comitato bilaterale (cfr. art. 8 par. 3 lett. g).</p>
<p class="absatz ">Paragrafo 5: gli aumenti delle spese evidentemente dovuti al rincaro rientrano nelle spese dell’opera da eseguirsi in comune anche qualora il rincaro dovesse superare il 2 per cento annuo previsto. Gli indici rilevanti sono riportati alle lettere a e b. Al fine di verificare se gli aumenti delle spese sono effettivamente riconducibili a un aumento degli indici menzionati, è stata fissata come requisito fondamentale una decisione da parte del comitato bilaterale (cfr. art. 8 par. 3 lett. i). Nel caso in cui il rincaro effettivo fosse inferiore alla previsione del 2 per cento annuo, si fa osservare che saranno considerate solo le spese effettivamente sostenute (cfr. art. 5 par. 1).</p>
<p class="titelartikelkomm man-font-style-italic ">Art. 5<span class="man-font-style-normal"> Assunzione delle spese</span></p>
<p class="absatz ">I trattati del 1892, 1924 e 1954 prevedevano già che gli Stati contraenti assumessero le spese di costruzione delle opere esistenti in parti uguali.</p>
<p class="absatz ">Gli studi condotti hanno inoltre dimostrato che, in caso di piena con un periodo di ritorno di 300 anni o di piena estrema oltre tale livello, il potenziale di danno sarebbe approssimativamente lo stesso in entrambi gli Stati, i quali beneficiano quindi in ugual misura dell’attuazione dell’opera da eseguirsi in comune. Anche le spese da sostenere per l’attuazione dell’opera da eseguirsi in comune sono più o meno le stesse nei due Stati.</p>
<p class="absatz ">Di conseguenza, gli Stati contraenti hanno concordato che le spese nette per l’opera da eseguirsi in comune saranno sostenute in parti uguali.</p>
<p class="absatz ">Come già illustrato, l’importo di cui all’articolo 4 paragrafo 1 si basa su un calcolo delle spese il più trasparente e completo possibile, comprendente un calcolo dei rischi e una previsione di rincaro. Nel caso in cui tale calcolo dovesse risultare troppo elevato nel suo complesso, il paragrafo 1 precisa che gli Stati contraenti dovranno assumere in ogni caso solo le spese effettivamente sostenute.</p>
<p class="absatz ">Nonostante le spese siano state calcolate in modo accurato, non si può mai escludere del tutto un loro superamento. Il paragrafo 2 fornisce una base per l’assunzione delle spese supplementari che dovessero derivare dall’attuazione dell’opera da eseguirsi in comune rispetto alle spese calcolate di cui all’articolo 4 paragrafo 1 in combinato disposto con il paragrafo 5. Tali spese supplementari devono tuttavia essere riconosciute dagli Stati contraenti perché siano assunte in parti uguali nell’ambito dell’opera. </p>
<p class="absatz ">I semplici spostamenti tra le singole voci di costo, senza superamento dell’importo totale di cui all’articolo 4 paragrafo 1 in combinato disposto con il paragrafo 5, non rientrano nel tenore dell’articolo 5 paragrafo 2 e vengono trattati dal comitato bilaterale in conformità con l’articolo 8 paragrafo 2 lettere h e i.</p>
<p class="absatz ">Poiché l’IRR non è esente da IVA, le prestazioni acquistate sono soggette all’IVA dello Stato in cui sono state fornite (principio del luogo di fornitura della prestazione). In tale contesto, il paragrafo 3 stabilisce che l’IVA è a carico del solo Stato in cui è applicabile, dal momento che ritorna comunque nelle casse di quello Stato.</p>
<p class="titelartikelkomm man-font-style-italic ">Art. 6 <span class="man-font-style-normal">Sistema di conteggio e valutazione delle prestazioni</span></p>
<p class="absatz ">Questo articolo disciplina in modo più dettagliato le modalità di gestione dei pagamenti.</p>
<p class="absatz ">Gli Stati membri devono effettuare i loro pagamenti su richiesta dell’IRR. Tuttavia, l’IRR può richiedere solo i pagamenti necessari secondo il programma dei lavori annuale e l’avanzamento dei lavori.</p>
<p class="absatz ">La pianificazione continua (cfr. art. 9 par. 6 sui programmi dei lavori annuali, comprendenti il preventivo annuale, e i programmi dei lavori a medio termine con il relativo piano finanziario per i cinque esercizi successivi) fa sì che gli Stati contraenti siano sempre informati in merito all’entità delle spese previste nei cinque anni successivi.</p>
<p class="absatz ">La valuta di riferimento dell’IRR è il franco svizzero e le spese a carico degli Stati contraenti sono calcolate separatamente in tale valuta al momento dei conti annuali. Al fine di mitigare il rischio di cambio e di evitare il più possibile una conversione svantaggiosa per l’uno o l’altro Stato contraente, in conformità con il paragrafo 2 tale conversione non si basa sul tasso di cambio in una specifica data di riferimento bensì sul tasso di cambio medio del rispettivo esercizio.</p>
<p class="titelartikelkomm man-font-style-italic ">Art. 7<span class="man-font-style-normal"> Correzione internazionale del Reno</span></p>
<p class="absatz ">A seguito del considerevole aumento dei compiti che incombono all’IRR, è necessario creare un’organizzazione moderna, in cui le competenze dei singoli organi siano chiaramente disciplinate e in cui siano presenti meccanismi di controllo adeguati. La nuova organizzazione si basa sulla collaudata struttura delle società di diritto privato. </p>
<p class="absatz ">In conformità con il paragrafo 5, i dettagli organizzativi saranno precisati dagli organi dell’IRR in appositi regolamenti interni. Per quanto riguarda l’adozione della decisione relativa al regolamento interno del comitato bilaterale o del consiglio di vigilanza, si applicano le disposizioni dell’articolo 8 paragrafo 2 e dell’articolo 10 paragrafo 3. Se la direzione è composta da due membri, l’adozione della decisione relativa al proprio regolamento interno spetta a entrambi i membri congiuntamente. Inoltre, secondo l’articolo 8 paragrafo 3 lettere c e d, i regolamenti interni della direzione e del consiglio di vigilanza devono essere approvati anche dal comitato bilaterale.</p>
<p class="absatz ">Secondo il paragrafo 6, la nuova IRR assume tutti i diritti e gli obblighi dell’organizzazione comune istituita sulla base dei precedenti trattati per successione universale. Poiché in tal modo tutti i contratti di lavoro e i contratti con terzi saranno rilevati, la transizione non presenta problemi.</p>
<p class="titelartikelkomm man-font-style-italic ">Art. 8<span class="man-font-style-normal"> Comitato bilaterale</span></p>
<p class="absatz ">Il comitato bilaterale è l’organo direttivo dell’IRR, nel quale sono rappresentati gli Stati contraenti. A esso sono affidate le decisioni fondamentali relative all’attuazione dell’opera da eseguirsi in comune. </p>
<p class="absatz ">Almeno un membro del comitato bilaterale deve appartenere rispettivamente al BML e all’UFAM. Il comitato bilaterale può comprendere anche un rappresentante del Land Vorarlberg e del Cantone di San Gallo.</p>
<p class="absatz ">Secondo l’articolo 8 paragrafo 3 lettera a, il comitato bilaterale si dota di un regolamento interno, il quale disciplina la propria organizzazione nonché la collaborazione dei membri. Qualsiasi indennità destinata ai membri del comitato bilaterale per la loro attività si basa sulle norme nazionali del rispettivo Stato contraente che ha designato il membro e che si assume l’onere del pagamento.</p>
<p class="absatz ">Paragrafo 3 lettera b: la presente disposizione chiarisce che il comitato bilaterale, in qualità di organo direttivo dell’IRR composto da rappresentanti degli Stati contraenti, esercita la vigilanza sulla direzione e può anche impartire istruzioni a quest’ultima.</p>
<p class="absatz ">L’IRR è inoltre sottoposto alla vigilanza finanziaria del Controllo federale delle finanze svizzero e dell’autorità di controllo della Corte dei conti austriaca sulla gestione delle finanze pubbliche (Gebarungskontrolle des Rechnungshofes) secondo le rispettive normative nazionali. Il Controllo federale delle finanze svizzero e la Corte dei conti austriaca possono, come da prassi consolidata, supportarsi vicendevolmente nello svolgimento dei propri compiti, per esempio attraverso lo scambio tempestivo di rapporti di verifica e controllo o il coinvolgimento di rappresentanti dell’altra autorità di controllo nel quadro delle proprie verifiche.</p>
<p class="absatz ">Paragrafo 3 lettera f: poiché tra il completamento del rapporto tecnico di cui all’articolo 2 paragrafo 1 e la data di presentazione dell’opera da eseguirsi in comune alle autorità nazionali possono ancora subentrare adeguamenti tecnici, il comitato bilaterale deve approvare la presentazione. </p>
<p class="absatz ">Nell’ambito della procedura di autorizzazione, potrebbe essere necessario modificare l’opera da eseguirsi in comune. Il comitato bilaterale deve quindi approvare anche l’attuazione dell’opera (modificata) sulla base di un prospetto delle spese aggiornato. Tuttavia, se le modifiche comportano il superamento delle spese di cui all’articolo 4, gli Stati contraenti devono essere consultati (cfr. par. 3 lett. j in combinato disposto con l’art. 5 par. 2).</p>
<p class="absatz ">L’attuazione dell’opera da eseguirsi in comune potrà essere avviata solo dopo che il comitato bilaterale avrà concesso la sua approvazione. Sono consentite azioni preparatorie per l’attuazione, in particolare la preparazione del bando per le commesse da aggiudicare.</p>
<p class="absatz ">Paragrafo 3 lettera g: le indennità per ingerenze nei diritti non stabilite dall’autorità giudiziaria possono essere corrisposte nell’ambito dell’opera da eseguirsi in comune solo a seguito di una decisione del comitato bilaterale (v. anche commento all’art. 4 par. 4).</p>
<p class="absatz ">Paragrafo 3 lettera h: la competenza del comitato bilaterale di approvare modifiche e integrazioni dell’opera da eseguirsi in comune si estende solo nella misura in cui il totale delle spese di cui all’articolo 4 non viene superato. Entro tale limite, qualsiasi modifica o integrazione fondamentale dell’opera, che possa influire sull’obiettivo e sullo scopo della stessa (cfr. art. 1) o che il comitato si è riservato di approvare, richiede l’approvazione del comitato bilaterale; altre modifiche sono di competenza della direzione (cfr. art. 9 par. 4; all’occorrenza, con l’approvazione del consiglio di vigilanza secondo l’art. 10 par. 5). In caso di superamento delle spese di cui all’articolo 4, è necessario consultare gli Stati contraenti (cfr. par. 3 lett. j in combinato disposto con l’art. 5 par. 2).</p>
<p class="absatz ">Paragrafo 3 lettera i: il programma dei lavori a medio termine con il relativo piano finanziario per i cinque esercizi successivi, che la direzione deve elaborare ogni anno nell’ottica di una pianificazione continua (cfr. art. 9 par. 6), richiede l’approvazione del comitato bilaterale. In tale occasione il comitato bilaterale deve anche verificare se il rincaro indicato sia effettivamente riconducibile a un aumento degli indici di cui all’articolo 4 paragrafo 5, facendo sì che l’aumento delle spese dovuto al rincaro possa rientrare nel quadro dell’opera da eseguirsi in comune.</p>
<p class="absatz ">Paragrafo 3 lettera j: in caso di superamento delle spese di cui all’articolo 4, è necessario consultare in ogni caso gli Stati contraenti (cfr. par. 3 lett. f e h e art. 5 par. 2).</p>
<p class="absatz ">Paragrafo 3 lettera k: il completamento dell’opera da eseguirsi in comune deve essere convalidato dal comitato bilaterale. A partire da questo momento sono previsti solo lavori di manutenzione (cfr. art. 19).</p>
<p class="titelartikelkomm man-font-style-italic ">Art. 9<span class="man-font-style-normal"> Direzione</span></p>
<p class="absatz ">La direzione è l’organo esecutivo e operativo dell’IRR, incaricato di svolgere le attività quotidiane nell’ambito dell’opera da eseguirsi in comune.</p>
<p class="absatz ">Durante la fase di attuazione e fino al completamento dell’opera sono previsti fino a due membri; la decisione in merito spetta al comitato bilaterale, che nomina la direzione. Nella fase di manutenzione, invece, un membro è considerato sufficiente.</p>
<p class="absatz ">Un grave motivo che secondo il paragrafo 2 comporta la revoca di un membro della direzione può essere anche, oltre agli esempi citati, una richiesta corrispondente da parte del rispettivo membro o un’incapacità lavorativa prolungata.</p>
<p class="absatz ">Se è composta da due membri, secondo il paragrafo 3 la direzione deve definire una suddivisione dei portafogli nel proprio regolamento interno. Il comitato bilaterale esercita un controllo al riguardo nella misura in cui deve approvare il regolamento interno della direzione (cfr. art. 8 par. 3 lett. c).</p>
<p class="absatz ">Per evitare che l’IRR sia impossibilitata ad agire in caso di assenza formale o di fatto della direzione, nei casi urgenti il comitato bilaterale deve affidare la direzione <i>ad interim</i> a una persona idonea.</p>
<p class="absatz ">La direzione è autorizzata ad apportare modifiche all’opera da eseguirsi in comune solo se queste non rientrano nella competenza del comitato bilaterale (cfr. art. 8 par. 3 lett. h) e non comportano un superamento delle spese di cui all’articolo 4 (cfr. art. 5 par. 2 e 8 par. 3 lett. j); nei casi di cui all’articolo 10 paragrafo 5 è richiesta anche l’approvazione del consiglio di vigilanza.</p>
<p class="absatz ">Per il paragrafo 5, si veda il commento all’articolo 8 paragrafo 3 lettera f.</p>
<p class="absatz ">Secondo il paragrafo 6, la direzione è responsabile della pianificazione dettagliata dell’opera da eseguirsi in comune nonché del preventivo. A tal fine la direzione elabora un programma dei lavori annuale, comprendente il preventivo annuale, nonché un programma dei lavori a medio termine con il relativo piano finanziario per i cinque esercizi successivi, da elaborare ogni anno nell’ottica di una pianificazione continua (cfr. anche art. 3, art. 6 par. 1, art. 8 par. 3 lett. i e art. 10 par. 4 lett. c).</p>
<p class="titelartikelkomm man-font-style-italic ">Art. 10<span class="man-font-style-normal"> Consiglio di vigilanza</span></p>
<p class="absatz ">In quanto organo di controllo dell’IRR, il compito principale del consiglio di vigilanza è di sorvegliare l’operato della direzione. Inoltre, secondo il paragrafo 5, determinati affari rilevanti in termini di spese da sostenere richiedono l’approvazione del consiglio di vigilanza. L’istituzione di un consiglio di vigilanza garantisce che le risorse finanziarie degli Stati contraenti siano utilizzate in modo efficace, parsimonioso e adeguato.</p>
<p class="absatz ">Un grave motivo che secondo il paragrafo 2 comporta la revoca di un membro del consiglio di vigilanza può essere anche, oltre agli esempi citati, una richiesta corrispondente da parte del rispettivo membro o un’incapacità lavorativa prolungata (v. commento all’art. 9 par. 2). In caso di revoca, viene nominato un nuovo membro fino al termine del mandato. </p>
<p class="absatz ">Paragrafo 3: se è composto da sei membri, il consiglio di vigilanza può deliberare validamente alla presenza di cinque membri.</p>
<p class="absatz ">Paragrafo 4 lettera b: v. commento all’articolo 12.</p>
<p class="absatz ">Paragrafo 4 lettera c: v. commento all’articolo 9 paragrafo 6.</p>
<p class="absatz ">Se il consiglio di vigilanza incarica terzi della verifica del conto annuale (cfr. art. 10 par. 4 lett. d in combinato disposto con art. 12 par. 2) o del controllo della direzione (cfr. art. 10 par. 6), occorre attenersi alle disposizioni per l’aggiudicazione di commesse di cui all’articolo 13.</p>
<p class="titelartikelkomm man-font-style-italic ">Art. 11<span class="man-font-style-normal"> Obblighi di diligenza e responsabilità</span></p>
<p class="absatz ">Questa disposizione corrisponde a norme analoghe delle società di diritto privato.</p>
<p class="absatz ">In caso di violazione colposa degli obblighi, il paragrafo 2 prevede che i membri degli organi rispondano in solido nei confronti dell’IRR. Nei confronti di terzi, l’IRR è l’unica responsabile (cfr. art. 7 par. 7).</p>
<p class="titelartikelkomm man-font-style-italic ">Art. 12<span class="man-font-style-normal"> Conto annuale</span></p>
<p class="absatz ">Nell’assumere i propri compiti, l’IRR deve attenersi a principi di parsimonia, economicità e adeguatezza (cfr. art. 7 par. 2). Il controllo efficace dell’IRR è garantito dalle competenze coordinate di tutti i suoi organi.</p>
<p class="absatz ">I principi per l’allestimento del conto annuale sono stabiliti dal consiglio di vigilanza (cfr. art. 10 par. 4 lett. b) conformemente a uno standard internazionale. Sulla base di questi principi, la direzione allestisce il conto annuale e lo sottopone al consiglio di vigilanza (cfr. art. 9 par. 7).</p>
<p class="absatz ">Il consiglio di vigilanza incarica dapprima un esperto contabile abilitato di verificare il conto annuale (cfr. art. 10 par. 4 lett. d e 12 par. 2). Dopo aver esaminato il rapporto di verifica (cfr. art. 10 par. 4 lett. e), il consiglio di vigilanza sottopone al comitato bilaterale il conto annuale, insieme al rapporto di verifica e alla raccomandazione sul discarico della direzione (cfr. art. 10 par. 4 lett. d).</p>
<p class="absatz ">Il comitato bilaterale convalida il conto annuale (cfr. art. 8 par. 3 lett. e).</p>
<p class="absatz ">Il conto annuale costituisce anche la base per il discarico della direzione e del consiglio di vigilanza, che deve essere deciso dal comitato bilaterale (cfr. art. 8 par. 3 lett. c e d).</p>
<p class="titelartikelkomm man-font-style-italic ">Art. 13<span class="man-font-style-normal"> Aggiudicazione di commesse</span></p>
<p class="absatz ">Poiché l’opera da eseguirsi in comune è finanziata con fondi pubblici, l’IRR è tenuta a svolgere una procedura di aggiudicazione per ogni commessa.</p>
<p class="absatz ">Per quanto riguarda il diritto applicabile, il paragrafo 1 stabilisce in linea di principio che alle commesse che riguardano esclusivamente il territorio svizzero si applica il diritto sugli appalti pubblici del Cantone di San Gallo, mentre alle commesse che riguardano esclusivamente il territorio austriaco si applica il diritto sugli appalti pubblici austriaco.</p>
<p class="absatz ">Tuttavia, poiché alcune commesse non saranno attribuibili in via esclusiva all’uno o all’altro territorio, per motivi legati al diritto dell’Unione europea anche in questi casi sarà applicato il diritto sugli appalti pubblici austriaco, come previsto dall’apposita disposizione generica formulata al paragrafo 1 lettera b («in tutti gli altri casi»).</p>
<p class="absatz ">Per evitare sovrapposizioni di competenze, il paragrafo 2 prevede che la tutela giurisdizionale sia disciplinata esclusivamente dal diritto sugli appalti pubblici applicabile secondo il paragrafo 1.</p>
<p class="titelartikelkomm man-font-style-italic ">Art. 14<span class="man-font-style-normal"> Agevolazioni concernenti le forniture e i lavori</span></p>
<p class="absatz ">Il tenore di questo articolo corrisponde a quello dell’articolo 21 paragrafo 1 del precedente trattato del 1954<sup><a href="#fn-d7e789" id="fnbck-d7e789">10</a></sup>, con la differenza che ora, per maggiore chiarezza, vengono menzionati esplicitamente anche i trasporti.</p>
<p class="titelartikelkomm man-font-style-italic ">Art. 15<span class="man-font-style-normal"> Esenzione da tasse all’importazione e all’esportazione di merci</span></p>
<p class="absatz ">L’esenzione di cui al paragrafo 1 lettere a e b prevede che le merci ivi menzionate rimangano in permanenza nel luogo in cui vengono utilizzate per l’attuazione dell’opera da eseguirsi in comune.</p>
<p class="absatz ">L’esenzione di cui al paragrafo 1 lettere c e d, invece, si applica solo alle merci ivi menzionate che vengono utilizzate temporaneamente e riesportate dopo un certo periodo di tempo.</p>
<p class="absatz ">L’attuazione pratica deve essere definita di volta in volta con le autorità competenti.</p>
<p class="titelartikelkomm man-font-style-italic ">Art. 16<span class="man-font-style-normal"> Esenzione da altre tasse</span></p>
<p class="absatz ">Questa disposizione corrisponde sostanzialmente al tenore dell’articolo 23 del precedente trattato del 1954, cui viene aggiunta la precisazione che l’IRR non è esente dall’IVA, in quanto tale esenzione non è possibile per motivi legati al diritto dell’Unione europea, né d’altra parte il diritto svizzero in materia di IVA prevede una simile esenzione.</p>
<p class="titelartikelkomm man-font-style-italic ">Art. 17<span class="man-font-style-normal"> Intesa relativa al diritto in materia di imposta sul valore aggiunto</span></p>
<p class="absatz ">Questo articolo crea una base legale che consente alle autorità svizzere e austriache competenti per il diritto in materia di IVA di trovare un’intesa sulla riscossione dell’imposta, con l’obiettivo di garantire la procedura più pratica possibile nell’ambito delle disposizioni esistenti nonché di evitare una doppia imposizione o una non imposizione.</p>
<p class="titelartikelkomm man-font-style-italic ">Art. 18<span class="man-font-style-normal"> Idrologia, bilancio del materiale solido e previsioni di piena</span></p>
<p class="absatz ">Lo scambio di dati relativi all’idrologia, al bilancio del materiale solido e alla previsione di piena normato da questa disposizione corrisponde alla prassi già in essere tra gli Stati contraenti. Si tratta di uno scambio particolarmente importante in caso di eventi di piena.</p>
<p class="titelartikelkomm man-font-style-italic ">Art. 19<span class="man-font-style-normal"> Lavori di manutenzione da eseguirsi in comune</span></p>
<p class="absatz ">Come già illustrato, l’articolo 4 riguarda esclusivamente le spese per l’attuazione dell’opera da eseguirsi in comune, fermo restando che la fase di attuazione comprende la fase di costruzione vera e propria e la successiva fase di monitoraggio, con una durata prevista di cinque anni. La fase di attuazione termina nel momento in cui il comitato bilaterale convalida il completamento dell’opera da eseguirsi in comune in conformità con il paragrafo 2. L’assunzione delle spese per i lavori di manutenzione necessari da questo momento in poi è disciplinata dal presente articolo.</p>
<p class="absatz ">Di conseguenza, gli Stati contraenti assumono in parti uguali le spese di manutenzione dell’opera da eseguirsi in comune a partire dal suo completamento (IVA escl.). Ciò vale anche per le opere già costruite e completate sulla base dei precedenti trattati, in particolare riguardo al prolungamento. Visto che il prolungamento è considerato completato con l’entrata in vigore del presente trattato (cfr. par. 2), anche l’IVA sarà a carico del solo Stato in cui è applicabile. </p>
<p class="absatz ">La manutenzione delle opere già costruite e completate sulla base dei precedenti trattati nonché dell’opera da eseguirsi in comune dopo il suo completamento è di competenza dell’IRR.</p>
<p class="absatz ">L’obbligo di manutenzione comune non è limitato nel tempo. Tuttavia, dopo il rispettivo completamento (cfr. par. 2), sia le opere costruite sulla base dei precedenti trattati sia l’opera da eseguirsi in comune o parti delle rispettive opere possono essere trasferite di comune accordo allo Stato contraente sul cui territorio si trovano, come previsto dal paragrafo 3. Da questo momento in poi, il rispettivo Stato contraente è l’unico responsabile della manutenzione delle opere trasferite. La competenza della decisione sul trasferimento di comune accordo si basa sulle rispettive disposizioni nazionali. In Svizzera tale decisione spetta al Consiglio federale. </p>
<p class="absatz ">L’istituzione incaricata dallo Stato contraente di proseguire la manutenzione non deve ottenere nuove autorizzazioni per l’opera trasferita, in quanto potrà disporre delle autorizzazioni e delle approvazioni che l’IRR ha ottenuto a sua volta o che le sono state trasferite in conformità con l’articolo 7 paragrafo 6.</p>
<p class="titelartikelkomm man-font-style-italic ">Art. 20<span class="man-font-style-normal"> Disposizioni transitorie</span></p>
<p class="absatz ">La disposizione del paragrafo 3 garantisce all’IRR la capacità immediata di agire nominando una direzione <i>ad interim</i>. Garantisce inoltre che tutti gli organi dell’IRR siano designati o nominati nel più breve tempo possibile.</p>
<p class="titelartikelkomm man-font-style-italic ">Art. 21<span class="man-font-style-normal"> Rapporto con il diritto dell’Unione europea</span></p>
<p class="absatz ">Questa disposizione disciplina il rapporto del presente trattato con il diritto dell’Unione europea ed è in linea con la comprovata normativa di precedenti trattati internazionali (cfr. art. 37 della Convenzione tra la Confederazione Svizzera e la Repubblica d’Austria per lo sfruttamento della forza idrica dell’Inn e dei suoi affluenti nella regione di confine, BGBl. III n. 99/2008 o RS <i>0.721.809.163.1</i>).</p>
<p class="titelartikelkomm man-font-style-italic ">Art. 22<span class="man-font-style-normal"> Clausola arbitrale</span></p>
<p class="absatz ">Questa disposizione corrisponde all’articolo 33 del trattato del 1954.</p>
<p class="titelartikelkomm man-font-style-italic ">Art. 23<span class="man-font-style-normal"> Rapporto con le disposizioni dei trattati del 1892, 1924 e 1954</span></p>
<p class="absatz ">Questa disposizione precisa che il nuovo trattato si ricollega ai precedenti trattati sulla correzione del Reno e ne rappresenta la continuazione. I trattati esistenti non saranno abrogati dal nuovo trattato, ma solo le disposizioni menzionate in questo articolo saranno sostituite da quelle del nuovo trattato.</p>
<p class="titelartikelkomm man-font-style-italic ">Art. 24<span class="man-font-style-normal"> Scambio della documentazione</span></p>
<p class="absatz ">Per la documentazione riguardante la base tecnica dell’opera da eseguirsi in comune, che sarà scambiata al momento della firma del trattato, si veda anche il commento all’articolo 2.</p>
<p class="titelartikelkomm man-font-style-italic ">Art. 25<span class="man-font-style-normal"> Entrata in vigore</span></p>
<p class="absatz ">Questa disposizione disciplina l’entrata in vigore del trattato.</p>
<div class="footnotes"><p id="fn-d7e789"><sup><a href="#fnbck-d7e789">10</a></sup><sup></sup> <a href="https://fedlex.data.admin.ch/eli/cc/1955/719_741_749" target="_blank">RS <b>0.721.191.633</b></a>; <a href="https://fedlex.data.admin.ch/eli/oc/1955/693_711_719" target="_blank">RU <b>1955</b> 719</a>; <i>FF <b>1954</b> II 1018 </i>(non disponibile in italiano)</p></div>
</div></section>
</div></section><section id="lvl_4"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_4">4 Punti essenziali del disegno di legge e commento</a>
</h1>
<div class="collapseable">
<section id="lvl_4/lvl_4.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.1">4.1 La normativa proposta</a>
</h2>
<div class="collapseable"><p class="absatzvor ">La legge federale sul miglioramento della protezione contro le piene del Reno dalla foce dell’Ill al lago di Costanza (legge sul Reno alpino) è una nuova legge emanata allo scopo di definire le questioni interne tra la Confederazione e il Cantone di San Gallo.</p></div></section><section id="lvl_4/lvl_4.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.2">4.2 Commento ai singoli articoli</a>
</h2>
<div class="collapseable">
<p class="titelartikelkomm man-font-style-italic ">Art. 1<span class="man-font-style-normal"> Scopo</span></p>
<p class="absatz ">La legge serve ad attuare il quarto trattato in Svizzera e disciplina in particolare la rappresentanza svizzera in seno all’IRR (art. 2), la ripartizione delle spese tra la Confederazione e il Cantone di San Gallo (art. 3), la rendicontazione sull’utilizzo dei contributi erogati all’IRR (art. 4) e l’applicazione della procedura di approvazione dei piani del Cantone di San Gallo (art. 6).</p>
<p class="titelartikelkomm man-font-style-italic ">Art. 2<span class="man-font-style-normal"> Rappresentanza in seno all’IRR</span></p>
<p class="absatz ">La rappresentanza svizzera nel comitato bilaterale e nel consiglio di vigilanza dell’IRR è designata dall’UFAM. Nel comitato bilaterale la Confederazione e il Cantone di San Gallo sono rappresentati ciascuno da una persona. L’UFAM designa anche la persona a capo della delegazione svizzera in tale organo e ne definisce altresì le competenze in materia di negoziazione. Nel consiglio di vigilanza la Confederazione e il Cantone di San Gallo designano almeno un membro ciascuno.</p>
<p class="titelartikelkomm man-font-style-italic ">Art. 3<span class="man-font-style-normal"> Ripartizione delle spese</span></p>
<p class="absatz ">La Confederazione e il Cantone di San Gallo assumono rispettivamente l’80 per cento (IVA incl.) e il 20 per cento (IVA incl.) della partecipazione svizzera alla realizzazione e alla manutenzione dell’opera da eseguirsi in comune. A differenza dei progetti cantonali di sistemazione dei corsi d’acqua, è la Confederazione a concedere il finanziamento principale, effettuando i pagamenti all’IRR in base al programma dei lavori annuale e al loro effettivo avanzamento. Il Cantone di San Gallo rimborsa la propria quota alla Confederazione dopo la fatturazione a cura dell’UFAM.</p>
<p class="absatz ">La Svizzera, e per essa concretamente l’UFAM, è rappresentata nel comitato bilaterale e nel consiglio di vigilanza dell’IRR e in questa funzione gestisce l’attuazione dell’opera da eseguirsi in comune. Sul Reno alpino è quindi la Confederazione, attraverso l’IRR alla quale ha conferito un mandato a tale scopo con il trattato, ad agire come committente e ad avere anche funzioni di controllo finanziario, a differenza di quanto avviene con i progetti cantonali di protezione contro le piene, per i quali sono responsabili i Cantoni o i Comuni.</p>
<p class="absatz ">Se si applicassero la legge federale sulla sistemazione dei corsi d’acqua e la LPAc, come nel caso di progetti interamente realizzati sul territorio svizzero, un progetto cantonale, suscettibile di prevedere misure ecologiche più ampie e complete rispetto a quelle del presente progetto, potrebbe verosimilmente beneficiare anch’esso di un’aliquota di sussidio fino all’80 per cento. Per tali motivi, la partecipazione della Confederazione in questa misura è considerata giustificata anche se non si ravvisano difficoltà di finanziamento.</p>
<p class="absatz ">La ripartizione delle spese è in vigore da oltre 125 anni. Dal momento che sia la responsabilità sia la funzione di controllo spettano alla Confederazione attraverso la rappresentanza nell’IRR e che una partecipazione alle spese fino all’80 per cento sarebbe stata possibile anche nell’ambito di un progetto cantonale analogo, la quota spettante alla Confederazione risulta tuttora giustificata.</p>
<p class="absatz ">L’attuale suddivisione dei compiti e la collaudata ripartizione delle spese tra la Confederazione e il Cantone saranno mantenute anche nell’ambito dell’attuazione del quarto trattato.</p>
<p class="titelartikelkomm man-font-style-italic ">Art. 4<span class="man-font-style-normal"> Rapporto</span></p>
<p class="absatz ">Il DATEC riferisce ogni cinque anni al Consiglio federale sull’utilizzo dei contributi erogati all’IRR e sullo stato di avanzamento dei lavori in base al programma dei lavori a medio termine dell’IRR. La rendicontazione avviene all’attenzione del Consiglio federale, dal momento che quest’ultimo riceve dal Parlamento la facoltà di aumentare il credito d’impegno (cfr. art. 5), e contiene tutte le informazioni necessarie per il <i>controlling</i>, come lo stato e le prospettive del progetto, i rischi e le misure di controllo, le prestazioni, le spese, i finanziamenti, le scadenze e una valutazione complessiva. Le prescrizioni specifiche per la conduzione del progetto sono riportate in un’apposita istruzione concernente il <i>controlling</i>.</p>
<p class="absatz ">In virtù dell’articolo 154 capoverso 3 primo periodo della legge del 13 dicembre 2002<sup><a href="#fn-d7e928" id="fnbck-d7e928">11</a></sup> sul Parlamento (LParl), la Delegazione delle finanze riceve costantemente tutte le decisioni del Consiglio federale, proposte e corapporti inclusi. Come nel caso della terza correzione del Rodano, anche nel quadro del progetto riguardante il Reno alpino alla Delegazione delle finanze devono essere forniti non soltanto la decisione del Consiglio federale, corredata della proposta e dei corapporti, ma anche tutti gli altri documenti. È per questo motivo che la presente legge prevede espressamente la trasmissione del rapporto alla Delegazione delle finanze (principio della consegna). Diversamente, la Delegazione delle finanze dovrebbe invocare i propri diritti d’informazione (art. 154 cpv. 2 LParl) e procurarsi il rapporto di propria iniziativa (principio del ritiro).</p>
<p class="titelartikelkomm man-font-style-italic ">Art. 5<span class="man-font-style-normal"> Aumento del credito d’impegno</span></p>
<p class="absatz ">Le spese dell’opera da eseguirsi in comune sono state calcolate sulla base dei prezzi al 31 dicembre 2021. Nel totale delle spese di cui al trattato, utilizzato anche per quantificare il credito d’impegno, è stato previsto un rincaro del 2 per cento. La durata prolungata del progetto fa sì che il fattore del rincaro rivesta grande importanza. Pertanto, nel trattato è stato stabilito che gli aumenti delle spese evidentemente dovuti al rincaro rientrano nelle spese dell’opera da eseguirsi in comune, anche qualora tali aumenti dovessero superare il 2 per cento annuo previsto (cfr. art. 4). </p>
<p class="absatz ">Con questo articolo viene delegata dal Parlamento al Consiglio federale la facoltà di aumentare il credito d’impegno in funzione del rincaro annuo comprovato superiore al 2 per cento. Per le prestazioni edili il rincaro si calcola in base al luogo della prestazione sull’indice dei prezzi delle costruzioni del rispettivo Stato, mentre per tutte le altre prestazioni si calcola sulla media tra l’indice dei prezzi al consumo austriaco e l’indice dei prezzi al consumo svizzero. Solo in questo caso il credito d’impegno può essere maggiorato delle spese supplementari dovute a un rincaro più elevato. Nel caso in cui il rincaro effettivo fosse inferiore alla previsione del 2 per cento annuo, saranno considerate solo le spese effettivamente sostenute.</p>
<p class="absatz ">Analogamente, il Consiglio federale può aumentare il credito d’impegno di un importo IVA superiore all’IVA applicata al credito d’impegno, in modo da tenere conto della possibilità che il progetto comporti spese supplementari dovute a un eventuale adeguamento dell’aliquota IVA in Svizzera. Per quanto riguarda l’IVA, va osservato che l’imposta è a carico del solo Stato in cui è applicabile (v. n. 3.2, art. 5 del trattato).</p>
<p class="absatz ">L’andamento del rincaro e gli eventuali adeguamenti dell’IVA per il progetto costituiscono variabili esogene non controllabili. L’autorizzazione concessa al Consiglio federale non limita materialmente il margine di manovra del Parlamento. Se necessario, la Svizzera dovrà occuparsi di eventuali superamenti delle spese dell’opera da eseguirsi in comune che non figurano nel totale delle spese e che non sono riconducibili al rincaro o ad adeguamenti dell’aliquota IVA. Se entrambi gli Stati ritengono che tali spese siano necessarie, il Consiglio federale dovrà chiedere al Parlamento un credito aggiuntivo al credito d’impegno.</p>
<p class="titelartikelkomm man-font-style-italic ">Art. 6<span class="man-font-style-normal"> Approvazione dei piani</span></p>
<p class="absatz ">In Svizzera la procedura di approvazione dei piani per l’attuazione dell’opera da eseguirsi in comune è disciplinata dal diritto procedurale del Cantone di San Gallo. L’autorità competente è il dipartimento delle costruzioni e dell’ambiente del Cantone (Bau- und Umweltdepartement). Attualmente il Cantone di San Gallo sta elaborando una legge, applicabile dal gennaio 2025, che prevede una procedura cantonale concentrata per l’attuazione dell’opera da eseguirsi in comune.</p>
<p class="titelartikelkomm man-font-style-italic ">Art. 7<span class="man-font-style-normal"> Spazio riservato alle acque</span></p>
<p class="absatz ">Lo spazio riservato alle acque sul tratto svizzero del Reno, dalla foce dell’Ill al lago di Costanza, sarà definito con l’approvazione dei piani dell’opera da eseguirsi in comune. Tuttavia, il suo sfruttamento estensivo secondo l’articolo 41<i>c</i> capoversi 3 e 4 dell’ordinanza del 28 ottobre 1998<sup><a href="#fn-d7e963" id="fnbck-d7e963">12</a></sup> sulla protezione delle acque (OPAc) avverrà in modo coordinato con le fasi di costruzione. Con l’avvio delle misure di allargamento dell’alveo in una determinata fase di costruzione, le golene residue dovranno essere gestite in conformità con l’articolo 41<i>c</i> capoversi 3, 4 e 4<sup>bis</sup> OPAc. Le fasi di costruzione saranno stabilite al momento dell’approvazione del progetto, in modo da garantire una parità di trattamento con l’Austria riguardo alla coltivazione agricola delle golene. A tale proposito va osservato che già oggi, e quindi anche con l’approvazione del progetto, una fascia larga circa 20 metri tra la linea di sponda e la golena è esclusa dallo sfruttamento agricolo intensivo. Questa fascia comprende la protezione delle sponde, la cosiddetta diga centrale, nonché in molti punti un sentiero ghiaioso di collegamento alla diga centrale.</p>
<p class="titelartikelkomm man-font-style-italic ">Art. 8<span class="man-font-style-normal"> Protezione del perimetro del progetto</span></p>
<p class="absatz ">Con il trattato la Svizzera si impegna ad attuare e mantenere l’opera da eseguirsi in comune nel tratto del Reno tra la foce dell’Ill e il lago di Costanza. La disposizione interessa tutti i detentori di costruzioni e impianti all’interno del perimetro del progetto; consente al Cantone, in qualità di proprietario del terreno, e all’IRR, in qualità di committente, di garantire che nessuna nuova costruzione e nessun nuovo impianto all’interno del perimetro del progetto pregiudichino la realizzazione e il mantenimento dell’opera da eseguirsi in comune.</p>
<p class="titelartikelkomm man-font-style-italic ">Art. 9<span class="man-font-style-normal"> Referendum ed entrata in vigore</span></p>
<p class="absatz ">La legge è soggetta a referendum; la sua entrata in vigore è determinata dal Consiglio federale.</p>
<div class="footnotes">
<p id="fn-d7e928"><sup><a href="#fnbck-d7e928">11</a></sup><sup></sup> <a href="https://fedlex.data.admin.ch/eli/cc/2003/510" target="_blank">RS <b>171.10</b></a></p>
<p id="fn-d7e963"><sup><a href="#fnbck-d7e963">12</a></sup><sup></sup> <a href="https://fedlex.data.admin.ch/eli/cc/1998/2863_2863_2863" target="_blank">RS <b>814.201</b></a></p>
</div>
</div></section><section id="lvl_4/lvl_4.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_4/lvl_4.3">4.3 Attuazione</a>
</h2>
<div class="collapseable"><p class="absatzvor ">Le disposizioni di legge sono direttamente applicabili e quindi non devono essere concretizzate in un’ordinanza federale.</p></div></section>
</div></section><section id="lvl_5"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_5">5 Tenore del decreto di finanziamento</a>
</h1>
<div class="collapseable">
<section id="lvl_5/lvl_5.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.1">5.1 Proposta del Consiglio federale e motivazione</a>
</h2>
<div class="collapseable">
<section id="lvl_5/lvl_5.1/lvl_5.1.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_5.1.1">5.1.1 Proposta del Consiglio federale</a>
</h3>
<div class="collapseable">
<p class="absatzvor ">Il Consiglio federale chiede al Parlamento:</p>
<dl>
<dt>– </dt>
<dd>di approvare un credito d’impegno per il miglioramento della protezione contro le piene del Reno dalla foce dell’Ill al lago di Costanza per un importo di 1040,4 milioni di franchi; oltre al credito summenzionato, nell’arco dei 27 anni del periodo di realizzazione saranno impegnate anche le spese del progetto che incombono alla Svizzera (quote della Confederazione e del Cantone di San Gallo);</dd>
<dt>– </dt>
<dd>di essere autorizzato ad aumentare il credito d’impegno in misura pari alle spese supplementari dovute al rincaro sulla base dell’articolo 5 lettera a della legge sul Reno alpino (v. n. 4.2);</dd>
<dt>– </dt>
<dd>di essere autorizzato ad aumentare il credito d’impegno in misura pari alle spese supplementari dovute a seguito di un adeguamento delle aliquote IVA in Svizzera sulla base dell’articolo 5 lettera b della legge sul Reno alpino (v. n. 4.2).</dd>
</dl>
</div></section><section id="lvl_5/lvl_5.1/lvl_5.1.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.1/lvl_5.1.2">5.1.2 Motivazione</a>
</h3>
<div class="collapseable">
<p class="absatzvor ">La protezione contro le piene nella bassa valle del Reno deve essere migliorata, in conformità con gli accordi del quarto trattato fra la Confederazione Svizzera e la Repubblica d’Austria. Inoltre, le costruzioni realizzate sulla base dei precedenti trattati devono essere sottoposte a monitoraggio e manutenzione. Il credito d’impegno richiesto nel presente messaggio comprende tutti gli obblighi finanziari spettanti alla Svizzera a seguito della ratifica del quarto trattato e dell’emanazione della legge sul Reno alpino. Nel calcolo delle spese e nella domanda di credito si tiene conto di un rincaro stimato al 2 per cento e dell’IVA applicata in Svizzera, pari all’8,1 per cento (dal 1° gennaio 2024).</p>
<p class="absatz ">Per adempiere il trattato, è necessaria in ogni caso la piena attuazione dell’opera da eseguirsi in comune e quindi anche il suo intero finanziamento. Di conseguenza, con la firma del trattato, la Svizzera si assume impegni finanziari pluriennali. Si richiede pertanto un credito d’impegno dell’importo di 1040,4 milioni di franchi.</p>
<p class="absatz ">Qualora il rincaro dovesse essere maggiore del 2 per cento e quindi superiore alle previsioni (cfr. art. 5 lett. a legge sul Reno alpino), il Consiglio federale deve poter aumentare il credito d’impegno in misura pari alle spese supplementari che ne derivano.</p>
<p class="absatz ">È inoltre previsto che il Consiglio federale possa aumentare il credito d’impegno in misura pari all’eventuale adeguamento delle aliquote IVA in Svizzera e alle conseguenti maggiori spese del progetto. Anche in questo caso, la base legale dell’autorizzazione è costituita dalla legge sul Reno alpino (art. 5 lett. b).</p>
<p class="absatz ">Poiché l’andamento del rincaro nonché gli eventuali adeguamenti delle aliquote IVA per il progetto costituiscono variabili esogene non controllabili, l’autorizzazione concessa al Consiglio federale non limita in modo sostanziale il margine di manovra del Parlamento. Per eventuali spese supplementari non riconducibili al rincaro o all’adeguamento delle aliquote IVA, il Parlamento dovrà approvare un credito aggiuntivo al credito d’impegno per un importo pari alle suddette spese.</p>
<p class="absatz ">I tre affari costituiti da «trattato», «legge federale» e «credito d’impegno» sono collegati e devono essere oggetto di una decisione d’insieme. Se il credito d’impegno fosse respinto, il progetto di costruzione non potrebbe essere realizzato, con la conseguenza che sia il trattato sia la legge federale decadrebbero.</p>
</div></section>
</div></section><section id="lvl_5/lvl_5.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.2">5.2 Contenuto del progetto, commento ai singoli articoli</a>
</h2>
<div class="collapseable">
<section id="lvl_5/lvl_5.2/lvl_5.2.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.2/lvl_5.2.1">5.2.1 Fabbisogno finanziario, struttura delle spese ed economicità</a>
</h3>
<div class="collapseable">
<p class="absatzvor-kurs man-font-style-italic ">Fabbisogno finanziario dei due Stati per opere nuove ed esistenti</p>
<p class="absatz ">Nel quarto trattato, la Svizzera e l’Austria si impegnano ad attuare l’opera da eseguirsi in comune e a mantenere le opere esistenti su questo tratto di fiume fino alla ricostruzione (art. 19 del trattato), assumendo in parti uguali le spese nette che ne derivano.</p>
<p class="absatz ">Le spese nette stimate per l’attuazione dell’opera da eseguirsi in comune ammontano a 1909,9 milioni di franchi, incluso un rincaro annuo previsto del 2 per cento. </p>
<p class="absatz ">Con l’IVA, l’attuazione dell’opera da eseguirsi in comune avrà un costo totale per i due Stati pari a 2160,2 milioni di franchi. Per la manutenzione delle opere esistenti, le spese da sostenere sono pari a 34,2 milioni di franchi (IVA e rincaro incl.).</p>
<p class="absatz ">Fino al termine del periodo di realizzazione previsto per il 2052, ciò equivale per i due Stati a un fabbisogno finanziario complessivo di 2194,4 milioni di franchi, di cui 1040,4 milioni di franchi a carico della Svizzera e 1154,0 milioni di franchi a carico dell’Austria.</p>
<p class="absatz ">La differenza di tale fabbisogno è dovuta al fatto che i due Stati contraenti versano l’IVA separatamente. Questa norma è stata concordata nell’ambito del quarto trattato in quanto le aliquote IVA dei due Stati sono molto diverse: l’aliquota IVA standard in Svizzera è dell’8,1 per cento (dal 1° gennaio 2024), in Austria del 20 per cento.</p>
<p class="absatz ">Il calcolo delle spese fa riferimento al rapporto tecnico sull’opera da eseguirsi in comune con i prezzi al 31 dicembre 2021, il quale costituisce la base tecnica vincolante per la pianificazione e l’attuazione dell’opera.</p>
<p class="absatz ">In fase di approvazione del progetto, le spese di pianificazione e costruzione del progetto di protezione contro le piene ammontano complessivamente (per la Svizzera e l’Austria insieme) a 1414,4 milioni di franchi, IVA e rincaro esclusi. Nel 2017, nell’ambito del progetto generale queste spese erano state stimate a 1041,4 milioni di franchi. Il ravvisato aumento, pari a circa il 36 per cento, è dovuto al fatto che, in fase di approvazione del progetto, si dispone di una pianificazione più dettagliata e che le indagini approfondite effettuate hanno messo in luce una necessità di intervento in varie aree (p. es. misure per la sicurezza sismica delle dighe, maggiore protezione delle sponde per tutelare le dighe dall’erosione).</p>
<p class="absatz ">Alle spese di pianificazione e costruzione occorre aggiungere il rincaro e l’IVA. Nel progetto di approvazione l’importo del rincaro stimato ammonta a circa 502,2 milioni di franchi, il che corrisponde a un aumento del 154 per cento rispetto alla stima di circa 197,4 milioni di franchi di cui nel progetto generale. Una differenza la cui causa è da ricercarsi nell’andamento del rincaro dal 2017, il che ha portato l’IRR a rivedere la stima delle spese basandosi su un’aliquota di rincaro del 2 per cento anziché dell’1,26 per cento.</p>
<p class="absatz ">Quanto all’IVA, nel progetto di approvazione l’importo previsto ammonta a circa 255,4 milioni di franchi, il che corrisponde a un aumento del 76 per cento rispetto alla stima di circa 144,8 milioni di franchi di cui nel progetto generale. Questa differenza è direttamente collegata all’aumento delle spese di pianificazione e costruzione, del rincaro e dell’aliquota IVA in Svizzera.</p>
<p class="absatz ">Nelle spese totali rientrano adesso altresì le spese per la manutenzione delle costruzioni esistenti (dighe esistenti, prolungamento nel lago di Costanza) per tutta la durata del progetto (27 anni), pari a 22,4 milioni di franchi.</p>
<p class="absatzvor-kurs man-font-style-italic ">Fabbisogno finanziario della Svizzera</p>
<p class="absatz ">La tabella 1 illustra il fabbisogno finanziario della Svizzera per la realizzazione dell’opera da eseguirsi in comune e la manutenzione delle opere esistenti fino al 2052.</p>
<p class="man-template-tab-krpr-r-kurs man-font-style-italic ">Tabella 1</p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf ">Fabbisogno finanziario della Svizzera</p>
				</th>
				<th class=" man-text-align-left ">
					
					<p class="man-template-tab-kpf-r "><b>Spese</b><b><br></b>in mio. CHF</p>
				</th>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold ">Fabbisogno finanziario per l’opera da eseguirsi in comune</p>
				</td>
				<td>
					
					<p class="man-template-tab-krpr-r "></p>
				</td>
			</tr>
			<tr>
				
				
				<td>
					
					<p class="man-template-tab-krpr ">Spese di base</p>
				</td>
				<td>
					
					<p class="man-template-tab-krpr-r ">591,05</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Spese legate ai rischi</p>
				</td>
				<td>
					
					<p class="man-template-tab-krpr-r ">116,15</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Rincaro</p>
				</td>
				<td>
					
					<p class="man-template-tab-krpr-r ">247,75</p>
				</td>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold ">Spese per l’opera da eseguirsi in comune</p>
				</td>
				<td>
					
					<p class="man-template-tab-krpr-r "><b>954,95</b></p>
				</td>
			</tr>
			<tr>
				
				
				<td>
					
					<p class="man-template-tab-krpr ">IVA<sup><a href="#fn-d7e1159" id="fnbck-d7e1159">13</a></sup></p>
				</td>
				<td>
					
					<p class="man-template-tab-krpr-r ">70,40</p>
				</td>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold ">Totale</p>
				</td>
				<td>
					
					<p class="man-template-tab-krpr-r "><b>1025,35</b></p>
				</td>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold ">Fabbisogno finanziario per le opere esistenti</p>
				</td>
				<td>
					
					<p class="man-template-tab-krpr-r "></p>
				</td>
			</tr>
			<tr>
				
				
				<td>
					
					<p class="man-template-tab-krpr ">Monitoraggio e manutenzione</p>
				</td>
				<td>
					
					<p class="man-template-tab-krpr-r ">11,2</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Rincaro</p>
				</td>
				<td>
					
					<p class="man-template-tab-krpr-r ">3,35</p>
				</td>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold ">Spese per le opere esistenti</p>
				</td>
				<td>
					
					<p class="man-template-tab-krpr-r "><b>14,55</b></p>
				</td>
			</tr>
			<tr>
				
				
				<td>
					
					<p class="man-template-tab-krpr ">Imposta sul valore aggiunto</p>
				</td>
				<td>
					
					<p class="man-template-tab-krpr-r ">0,50</p>
				</td>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold ">Totale</p>
				</td>
				<td>
					
					<p class="man-template-tab-krpr-r "><b>15,05</b></p>
				</td>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold ">Fabbisogno finanziario della Svizzera</p>
				</td>
				<td>
					
					<p class="man-template-tab-krpr-r "><b>1040,40</b></p>
				</td>
			</tr>
		</table></div>
<p class="absatzvor-kurs man-font-style-italic ">Struttura delle spese</p>
<p class="absatz ">La quota di spese a carico della Svizzera è costituita dalle spese di base e dalle spese legate ai rischi per l’opera da eseguirsi in comune, dalle spese di monitoraggio e manutenzione delle opere esistenti nonché dal rincaro e dall’IVA.</p>
<p class="absatz ">Le spese di base per l’opera da eseguirsi in comune, pari a 591,05 milioni di franchi, derivano dalle prestazioni necessarie per l’attuazione di tale opera:</p>
<dl>
<dt>– </dt>
<dd>lavori di pianificazione e lavori accessori, quali pianificazione dei bandi, assistenza legale e supervisione dei lavori;</dd>
<dt>– </dt>
<dd>spese di costruzione per la realizzazione di nuove dighe o il risanamento di quelle esistenti;</dd>
<dt>– </dt>
<dd>risorse finanziarie per l’organizzazione del progetto, come la direzione di tale progetto tramite l’IRR o il lavoro di pubbliche relazioni;</dd>
<dt>– </dt>
<dd>partecipazioni alle spese per misure di accompagnamento, per esempio l’adeguamento di infrastrutture quali ponti e captazioni di acqua potabile o indennità per ingerenze nei diritti di terzi;</dd>
<dt>– </dt>
<dd>spese per il ripristino di strade e vie utilizzate per i lavori di attuazione del progetto di protezione contro le piene (piste di cantiere per l’accesso al Reno);</dd>
<dt>– </dt>
<dd>pagamenti di compensazione per terreni privati temporaneamente utilizzati.</dd>
</dl>
<p class="absatz ">Le spese legate ai rischi coprono le spese dovute a eventuali cambiamenti a livello di requisiti del progetto suscettibili di prodursi in particolare nell’ambito di grandi progetti di costruzione. Secondo le previsioni, le spese legate ai rischi sono pari a 116,15 milioni di franchi. I rischi più rilevanti sono:</p>
<dl>
<dt>– </dt>
<dd>spese che emergono solo con una pianificazione più dettagliata, ossia in fase di pianificazione dei bandi e dell’esecuzione;</dd>
<dt>– </dt>
<dd>spese supplementari dovute ai rischi del terreno, qualora questo si discosti inaspettatamente dalle ipotesi avanzate in fase di pianificazione e comporti oneri aggiuntivi;</dd>
<dt>– </dt>
<dd>piene che si verificano durante il periodo di costruzione e che allagano i cantieri;</dd>
<dt>– </dt>
<dd>opposizioni che possono comportare ritardi nell’iter dei lavori;</dd>
<dt>– </dt>
<dd>condizioni inattese derivanti da procedure ufficiali, che possono comportare un onere aggiuntivo nella pianificazione e nella costruzione.</dd>
</dl>
<p class="absatz ">La manutenzione delle opere esistenti comporta spese per un totale di circa 11,2 milioni di franchi fino al 2052.</p>
<p class="absatz ">Il rincaro stimato al 2 per cento dovrebbe comportare spese per 251,1 milioni di franchi (fr. 247,75 mio. per l’opera da eseguirsi in comune; fr. 3,35 mio. per le opere esistenti) nell’arco dei 27 anni del periodo di realizzazione (dal 2025 al 2052).</p>
<p class="absatz ">Sulla base dell’aliquota IVA dell’8,1 per cento valida dal 1° gennaio 2024, l’IVA dovuta per le prestazioni fornite in Svizzera ammonta a 70,9 milioni di franchi (fr. 70,4 mio. per l’opera da eseguirsi in comune; fr. 0,5 mio. per le opere esistenti). Sono esenti da IVA alcune spese dell’IRR, quali le spese per il personale, l’amministrazione e l’esercizio.</p>
<p class="absatzvor-kurs man-font-style-italic ">Economicità delle misure</p>
<p class="absatz ">A causa dell’elevato potenziale di danno nella bassa valle del Reno, l’opera da eseguirsi in comune è stata dimensionata per una piena con un periodo di ritorno di 300 anni. Questo obiettivo di protezione è conforme ai principi di protezione contro le piene secondo l’ordinanza del 2 novembre 1994<sup><a href="#fn-d7e1349" id="fnbck-d7e1349">14</a></sup> sulla sistemazione dei corsi d’acqua (OSCA).</p>
<p class="absatz ">Tale obiettivo è inoltre paragonabile ai grandi progetti di protezione contro le piene di altri Cantoni (p. es. terza correzione del Rodano, protezione contro le piene della Sihl per la città di Zurigo, progetto di protezione contro le piene nel fondovalle di Uri).</p>
<p class="absatz ">L’economicità dell’opera da eseguirsi in comune è stata determinata utilizzando sia il metodo svizzero EconoMe<sup><a href="#fn-d7e1364" id="fnbck-d7e1364">15</a></sup> sia il metodo austriaco standard di analisi costi-benefici nella protezione strutturale dalle piene (KNU). Per la valutazione secondo EconoMe, il valore del rapporto costi-benefici che ne deriva è pari a 3,14, ossia il rischio diminuisce di 3,14 franchi per ogni franco investito. Per la valutazione secondo KNU, il valore risultante è 2,59. L’economicità dell’opera da eseguirsi in comune è ampiamente dimostrata con entrambi i metodi.</p>
<p class="absatzvor-kurs man-font-style-italic ">Plausibilità delle spese calcolate</p>
<p class="absatz ">Tenuto conto delle dimensioni e della durata del progetto, l’UFAM e il BML hanno chiesto una verifica della plausibilità delle spese del progetto generale nell’ambito di una revisione indipendente.</p>
<p class="absatz ">Svizzera e Austria hanno incaricato una società di ingegneria indipendente ciascuna, chiedendo di verificare se le spese preventivate sono state calcolate correttamente, se sono comparabili con quelle di altri progetti di sistemazione dei corsi d’acqua e quindi plausibili. Dalla verifica è stata esclusa la questione fondamentale dell’adeguatezza delle misure, in quanto già confermata da diversi pareri dei servizi specializzati del Cantone di San Gallo, del Land Vorarlberg nonché dei servizi federali.</p>
<p class="absatz ">Nello specifico, le due società di ingegneria hanno analizzato le spese di costruzione per la sistemazione idraulica, le spese per l’adeguamento delle condotte industriali e dei ponti, le spese legate ai rischi, le spese di pianificazione nonché le spese per la comunicazione e l’acquisto di terreni. </p>
<p class="absatz ">Entrambe le società sono giunte alla conclusione che il calcolo delle spese è strutturato in modo chiaro e comprensibile e include tutti i parametri di spesa rilevanti.</p>
<p class="absatz ">Gli esperti indipendenti hanno inoltre formulato diverse raccomandazioni, che l’IRR ha integrato nel calcolo delle spese aggiornato per il quarto trattato. Si tratta in particolare di: applicazione di aliquote di spesa più elevate per le installazioni di cantiere e le condotte di drenaggio e aliquote di spesa più basse per gli adeguamenti dei ponti. In conformità con le raccomandazioni degli esperti, i rischi previsti di spese supplementari sono stati confrontati anche con le opportunità di spese ridotte. </p>
<div class="footnotes">
<p id="fn-d7e1159"><sup><a href="#fnbck-d7e1159">13</a></sup><sup></sup> Sono esenti da IVA alcune spese dell’IRR, quali le spese per il personale, l’amministrazione e l’esercizio.</p>
<p id="fn-d7e1349"><sup><a href="#fnbck-d7e1349">14</a></sup><sup></sup> <a href="https://fedlex.data.admin.ch/eli/cc/1994/2502_2502_2502" target="_blank">RS <b>721.100.1</b></a></p>
<p id="fn-d7e1364"><sup><a href="#fnbck-d7e1364">15</a></sup><sup></sup> <a href="https://econome.ch/eco_work/index.php?PHPSESSID=8888g9lpmqi89ahus6hsjela73" target="_blank">
				Econome.ch
			</a></p>
</div>
</div></section><section id="lvl_5/lvl_5.2/lvl_5.2.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.2/lvl_5.2.2">5.2.2 <b>Principi e meccanismi di finanziamento</b></a>
</h3>
<div class="collapseable">
<p class="absatzvor-kurs man-font-style-italic ">Principi di finanziamento</p>
<p class="absatz ">Il finanziamento dell’opera da eseguirsi in comune è disciplinato nel quarto trattato.</p>
<p class="absatz ">Le spese nette sono ripartite tra Svizzera e Austria nella misura del 50 per cento; la norma si applica anche a eventuali spese supplementari (v. n. 4.2).</p>
<p class="absatz ">L’IVA è a carico del solo Stato in cui è applicabile.</p>
<p class="absatz ">Per le misure necessarie agli approvvigionamenti di acqua potabile e ai ponti, sono previste partecipazioni alle spese forfettarie degli Stati contraenti.</p>
<p class="absatz ">Le misure di miglioramento del suolo agricolo non rientrano nel totale delle spese e vengono finanziate di volta in volta a livello nazionale.</p>
<p class="absatz ">Anche le partecipazioni del Cantone di San Gallo e del Land Vorarlberg sono disciplinate a livello nazionale.</p>
<p class="absatz ">I contributi federali vengono finanziati con il credito di investimento 810/A236.0124 «Protezione contro le piene» dell’UFAM. Anche la quota del Cantone di San Gallo viene prefinanziata con questo credito di investimento. Tali spese sono soggette alle disposizioni del freno alle spese (v. n. 7.4).</p>
<p class="absatzvor-kurs man-font-style-italic ">Ripartizione delle spese tra Confederazione e Cantone</p>
<p class="absatz ">A livello nazionale, le spese sono sostenute congiuntamente dalla Confederazione e dal Cantone di San Gallo, come avviene di solito per i progetti di sistemazione dei corsi d’acqua. Per le misure relative al tratto del Reno tra la foce dell’Ill e il lago di Costanza, la ripartizione delle spese prevede una quota dell’80 per cento a carico della Confederazione e una quota del 20 per cento a carico del Cantone (v. n. 4.2, art. 3 legge sul Reno alpino).</p>
<p class="absatz ">Rispetto al fabbisogno finanziario della Svizzera, pari a 1040,4 milioni di franchi, conformemente alla ripartizione delle spese, la Confederazione assume una quota di 832,32 milioni di franchi, equivalente a una spesa media annua di circa 30,8 milioni di franchi, considerato un periodo di realizzazione di 27 anni.</p>
<p class="absatz ">A sua volta, in base alla suddetta ripartizione, il Cantone assume una quota pari a 208,08 milioni di franchi.</p>
<p class="absatz ">Poiché la Confederazione tramite l’IRR svolge la funzione di committente ed esercita il controllo finanziario principale, anche la responsabilità finanziaria principale è di sua competenza. Questa norma è presente già dal primo trattato del 1892.</p>
<p class="absatz ">A differenza dei progetti cantonali di sistemazione dei corsi d’acqua, è la Confederazione a concedere il finanziamento principale, effettuando i pagamenti all’IRR in base al programma dei lavori annuale e al loro effettivo avanzamento. Dal canto suo, il Cantone rimborsa annualmente la propria quota alla Confederazione.</p>
<p class="absatzvor-kurs man-font-style-italic ">Contributo d’interesse per le strade nazionali</p>
<p class="absatz ">Per tutta la lunghezza del progetto, le dighe di protezione contro le piene confinano con l’autostrada N13 e quindi con una strada nazionale. In presenza di vie di comunicazione e infrastrutture, la protezione degli impianti spetta ai rispettivi gestori. Le misure cantonali di protezione contro le piene d’interesse per le strade nazionali possono beneficiare di contributi provenienti dal Fondo per le strade nazionali e il traffico d’agglomerato (FOSTRA) accordati dalla Confederazione sulla base degli articoli 31–33 della legge federale del 22 marzo 1985<sup><a href="#fn-d7e1424" id="fnbck-d7e1424">16</a></sup> concernente l’utilizzazione dell’imposta sugli oli minerali a destinazione vincolata e di altri mezzi a destinazione vincolata per il traffico stradale e aereo (LUMin) e dell’articolo 8 capoverso 3 dell’ordinanza del 7 novembre 2007<sup><a href="#fn-d7e1435" id="fnbck-d7e1435">17</a></sup> concernente l’utilizzazione dell’imposta sugli oli minerali a destinazione vincolata e di altri mezzi a destinazione vincolata per il traffico stradale (OUMin).</p>
<p class="absatz ">L’ammontare di tali contributi dipende dalla necessità o dall’utilità delle suddette misure per le strade nazionali e dalle limitazioni che le strade pongono a tali misure.</p>
<p class="absatz ">D’intesa con l’UFAM, l’Ufficio federale delle strade (USTRA) ha applicato il modello federale di ripartizione delle spese basato sui rischi al perimetro del progetto per il Reno dalla foce dell’Ill al lago di Costanza. Per le strade nazionali, il calcolo determina un contributo pari allo 0,5 per cento del totale delle spese. Il contributo d’interesse per le strade nazionali finanziato tramite il FOSTRA ammonta quindi allo 0,5 per cento dell’importo totale per la Confederazione, pari a 5,20 milioni di franchi in 27 anni.</p>
<p class="absatz ">Poiché le strade nazionali sono meno esposte nella bassa valle del Reno, questo tasso di partecipazione risulta inferiore a quello della terza correzione del Rodano nei Cantoni del Vallese e di Vaud, dove il contributo dell’USTRA è pari al 2 per cento dell’importo totale.</p>
<p class="absatzvor-kurs man-font-style-italic ">Partecipazione dell’Ufficio federale dell’agricoltura alle spese non computabili</p>
<p class="absatz ">Durante i lavori di costruzione per attuare l’opera da eseguirsi in comune saranno prodotte grandi quantità di materiale terroso (strato superiore, silt, sabbia e in alcuni settori anche ghiaia). Questo materiale sarà riutilizzato in via prioritaria nel perimetro del progetto. Se necessario, il materiale idoneo può essere messo a disposizione per progetti di miglioramento del suolo sotto forma di strato superiore contenente humus e sedimenti fini (sabbia e silt) presso depositi intermedi nell’entroterra. Le spese per la valorizzazione dello strato superiore sono considerate nell’ambito del progetto.</p>
<p class="absatz ">Per le misure di miglioramento del suolo realizzate parallelamente a progetti di protezione contro le piene, l’Ufficio federale dell’agricoltura (UFAG) concede dei sussidi, i quali non rientrano nel presente messaggio. Le basi legali di tali sussidi sono costituite dalla legge del 29 aprile 1998<sup><a href="#fn-d7e1459" id="fnbck-d7e1459">18</a></sup> sull’agricoltura (LAgr) e dall’ordinanza del 2 novembre 2022<sup><a href="#fn-d7e1470" id="fnbck-d7e1470">19</a></sup> sui miglioramenti strutturali (OMSt).</p>
<p class="absatz ">Poiché la pianificazione dei progetti di miglioramento del suolo nell’entroterra si trova solo nella fase di studio di base, al momento non è possibile avanzare ipotesi sulle spese totali e sugli eventuali sussidi da parte dell’UFAG. I contributi federali per progetti di miglioramento del suolo non finanziati nell’ambito dell’opera da eseguirsi in comune provengono dal preventivo annuale dell’UFAG per i miglioramenti strutturali.</p>
<p class="absatzvor-kurs man-font-style-italic ">Meccanismo di finanziamento interno</p>
<p class="absatz ">La direzione dell’IRR elabora un programma dei lavori annuale, comprendente il preventivo annuale, nonché un programma dei lavori a medio termine con il relativo piano finanziario per i cinque esercizi successivi, da elaborare ogni anno nell’ottica di una pianificazione continua.</p>
<p class="absatz ">Il comitato bilaterale, ossia l’organo direttivo nel quale sono rappresentati gli Stati contraenti, approva ogni anno il programma dei lavori a medio termine con il relativo piano finanziario (v. n. 4.2).</p>
<p class="absatz ">Il Parlamento approva l’intero credito d’impegno emanando un decreto federale. Il programma dei lavori prevede quattro fasi distinte di costruzione fino al 2052 (per una descrizione delle fasi di costruzione, v. n. 5.3).</p>
<p class="absatz ">La durata prolungata del progetto fa sì che il fattore del rincaro rivesta grande importanza. Al fine di presentare le spese effettive da sostenere nel modo più trasparente possibile, il totale delle spese dell’opera da eseguirsi in comune comprende anche un rincaro annuo stimato al 2 per cento (v. anche n. 4.2 e 5.4).</p>
<p class="absatz ">Tuttavia, conformemente al trattato, tra le spese dell’opera da eseguirsi in comune rientrano anche gli aumenti delle spese dovuti al rincaro che dovessero superare il 2 per cento annuo previsto, purché siano evidentemente riconducibili all’aumento dell’indice rilevante. Se il rincaro dovesse superare il 2 per cento, l’intero credito d’impegno dovrebbe essere aumentato. A tale scopo, in virtù della legge sul Reno alpino, il Consiglio federale deve essere autorizzato ad aumentare il credito d’impegno in misura pari alle spese supplementari riconducibili al rincaro. </p>
<p class="absatz ">Tenuto conto della durata prolungata del progetto, non si può escludere che l’IVA subisca uno o più aumenti in Svizzera durante tale periodo, per esempio in relazione al finanziamento delle assicurazioni sociali. Anche in questo caso e sempre in virtù della legge sul Reno alpino, il Consiglio federale deve essere autorizzato ad aumentare l’importo totale in misura pari alle spese supplementari derivanti da tali adeguamenti. </p>
<p class="absatz ">Il trattato disciplina inoltre le modalità di gestione di eventuali spese supplementari non riconducibili al rincaro: gli Stati contraenti assumeranno in parti uguali le spese supplementari che dovessero risultare dall’attuazione dell’opera da eseguirsi in comune e che siano riconosciute come necessarie da entrambi. Qualora intraveda la concreta possibilità di spese supplementari, il comitato bilaterale provvederà a consultare tempestivamente gli Stati contraenti. Per eventuali spese supplementari non riconducibili al rincaro o a un adeguamento delle aliquote IVA, il Consiglio federale dovrà chiedere al Parlamento un credito aggiuntivo al credito d’impegno. </p>
<p class="absatz ">Il DATEC riferisce ogni cinque anni al Consiglio federale sull’utilizzo dei contributi erogati all’IRR (v. n. 4.2, art. 4 legge sul Reno alpino).</p>
<div class="footnotes">
<p id="fn-d7e1424"><sup><a href="#fnbck-d7e1424">16</a></sup><sup></sup> <a href="https://fedlex.data.admin.ch/eli/cc/1985/834_834_834" target="_blank">RS <b>725.116.2</b></a></p>
<p id="fn-d7e1435"><sup><a href="#fnbck-d7e1435">17</a></sup><sup></sup> <a href="https://fedlex.data.admin.ch/eli/cc/2007/797" target="_blank">RS <b>725.116.21</b></a></p>
<p id="fn-d7e1459"><sup><a href="#fnbck-d7e1459">18</a></sup><sup></sup> <a href="https://fedlex.data.admin.ch/eli/cc/1998/3033_3033_3033" target="_blank">RS <b>910.1</b></a></p>
<p id="fn-d7e1470"><sup><a href="#fnbck-d7e1470">19</a></sup><sup></sup> <a href="https://fedlex.data.admin.ch/eli/cc/2022/754" target="_blank">RS <b>913.1</b></a></p>
</div>
</div></section>
</div></section><section id="lvl_5/lvl_5.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.3">5.3 Fasi di attuazione e finanziamento della Confederazione</a>
</h2>
<div class="collapseable">
<section id="lvl_5/lvl_5.3/lvl_5.3.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.3/lvl_5.3.1">5.3.1 Calendario</a>
</h3>
<div class="collapseable">
<p class="absatzvor ">Nel calcolo delle spese, l’IRR parte dal presupposto che il quarto trattato entri in vigore il 1° luglio 2025. L’IRR presuppone inoltre che la costruzione possa iniziare non prima del 1° luglio 2027, una volta conclusa con successo la procedura di autorizzazione. L’avvio dei lavori richiede l’approvazione preliminare del progetto di costruzione nel Cantone di San Gallo e nel Land Vorarlberg.</p>
<p class="absatz ">Con un periodo di costruzione di 20 anni, la fine dei lavori è prevista dunque per il 2047. Saranno in seguito necessari altri cinque anni per il monitoraggio e la manutenzione, sicché l’opera da eseguirsi in comune dovrebbe essere completata nel 2052. Il periodo di realizzazione previsto (approvazione, costruzione, monitoraggio e manutenzione) è quindi di circa 27 anni.</p>
<p class="absatz ">L’iter dei lavori pianificato ottimizza le spese e la sostenibilità finanziaria per l’intero periodo di costruzione. Inoltre, nonostante l’intensa attività costruttiva, l’iter è stato pianificato in modo da ridurre al minimo l’impatto sulle persone residenti e sull’ambiente, sulle infrastrutture limitrofe, quali impianti di approvvigionamento di acqua, elettricità e gas, come pure il numero di trasporti necessari.<span style="color: #FA0000;"> </span></p>
</div></section><section id="lvl_5/lvl_5.3/lvl_5.3.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.3/lvl_5.3.2">5.3.2 Iter dei lavori</a>
</h3>
<div class="collapseable">
<p class="absatzvor ">Il programma dei lavori prevede un’attuazione in quattro fasi (per una rappresentazione grafica dell’iter dei lavori, cfr. «Technischer Bericht zum Gemeinsamen Werk» del 19 settembre 2023, fig. 38, pag. 47). I lavori inizieranno sui tratti che richiedono maggiore necessità di intervento in termini di protezione contro le piene.</p>
<p class="absatz ">Si partirà pertanto dai cosiddetti «taglio di Fussach» e «taglio di Diepoldsau». In entrambi i tratti, le dighe saranno ricostruite o risanate nell’arco di cinque o sei anni. Nel taglio di Fussach sarà avviato l’allargamento dell’alveo.</p>
<p class="absatz ">L’avvio dei lavori nella sezione «tratto intermedio» è previsto per il quinto anno di costruzione. Anche in questo caso le dighe saranno ricostruite o risanate e l’alveo sarà allargato. Il periodo di costruzione previsto va dal quinto al decimo anno. Negli anni successivi, dall’undicesimo al quattordicesimo, si procederà all’allargamento dell’alveo nella sezione «taglio di Diepoldsau».</p>
<p class="absatz ">A partire dall’undicesimo anno di costruzione, nella sezione «tratto superiore» è previsto l’avvio dei lavori per la deviazione dell’Ehbach e la costruzione di nuove dighe nell’area della confluenza del Frutz. Seguiranno la costruzione di nuove dighe, il risanamento dei tratti di dighe restanti e l’allargamento dell’alveo fino al ventesimo anno.</p>
</div></section><section id="lvl_5/lvl_5.3/lvl_5.3.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_5/lvl_5.3/lvl_5.3.3">5.3.3 Piano finanziario</a>
</h3>
<div class="collapseable">
<p class="absatzvor ">Stando al programma dei lavori, per alcune fasi della costruzione si prevede una sovrapposizione, così come un’intensificazione dei lavori di costruzione. I fondi necessari dovrebbero essere compresi tra i 29 e i 70 milioni di franchi annui per l’intero periodo di costruzione. </p>
<p class="absatz ">La tabella 2 di cui di seguito mostra il periodo e le spese previste per le singole fasi di costruzione nonché le spese da sostenere per lavori sovraordinati nell’intero periodo di realizzazione. </p>
<p class="man-template-tab-krpr-r-kurs man-font-style-italic ">Tabella 2</p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf ">Fase di costruzione</p>
				</th>
				<th class=" man-text-align-left ">
					
					<p class="man-template-tab-kpf-r ">Periodo<br>Anno</p>
				</th>
				<th class=" man-text-align-left ">
					
					<p class="man-template-tab-kpf-r "><b>Spese</b> <br>in mio. CHF</p>
				</th>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold ">Spese sovraordinate</p>
					<p class="man-template-tab-krpr ">Organizzazione dell’IRR, spese legate ai rischi, monitoraggio e manutenzione, opere di sbarramento, lavori di pianificazione sovraordinati</p>
				</td>
				<td>
					
					<p class="man-template-tab-krpr-r ">2025–2052</p>
				</td>
				<td>
					
					<p class="man-template-tab-krpr-r ">352,95</p>
				</td>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold ">Taglio di Fussach</p>
					<p class="man-template-tab-krpr ">Costruzione diga e allargamento dell’alveo</p>
				</td>
				<td>
					
					<p class="man-template-tab-krpr-r ">2027–2033 </p>
				</td>
				<td>
					
					<p class="man-template-tab-krpr-r ">122,50</p>
				</td>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold ">Taglio di Diepoldsau</p>
					<p class="man-template-tab-krpr ">Costruzione diga e allargamento dell’alveo</p>
				</td>
				<td>
					
					<p class="man-template-tab-krpr-r ">2027–2041</p>
				</td>
				<td>
					
					<p class="man-template-tab-krpr-r ">141,85</p>
				</td>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold ">Tratto intermedio</p>
					<p class="man-template-tab-krpr ">Costruzione diga e allargamento dell’alveo</p>
				</td>
				<td>
					
					<p class="man-template-tab-krpr-r ">2032–2038</p>
				</td>
				<td>
					
					<p class="man-template-tab-krpr-r ">113,20</p>
				</td>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold ">Tratto superiore</p>
					<p class="man-template-tab-krpr ">Costruzione diga e allargamento dell’alveo</p>
				</td>
				<td>
					
					<p class="man-template-tab-krpr-r ">2038–2047</p>
				</td>
				<td>
					
					<p class="man-template-tab-krpr-r ">309,90</p>
				</td>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold ">Totale</p>
				</td>
				<td>
					
					<p class="man-template-tab-krpr-r "></p>
				</td>
				<td>
					
					<p class="man-template-tab-krpr-r "><b>1040,4</b></p>
				</td>
			</tr>
		</table></div>
<p class="absatz ">Le spese sovraordinate comprendono tutte le spese che non possono essere direttamente attribuite a una specifica fase di costruzione. Vi rientrano le spese per l’organizzazione dell’IRR (ossia spese per il personale, spese per beni e servizi), le opere di sbarramento, gran parte delle spese legate ai rischi, le indennità per ingerenze nei diritti nonché tutte le spese di monitoraggio e manutenzione. Le spese sovraordinate includono anche il rincaro e l’IVA corrispondenti. </p>
</div></section>
</div></section><section id="lvl_5/lvl_5.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_5/lvl_5.4">5.4 Stime sul rincaro</a>
</h2>
<div class="collapseable">
<p class="absatzvor ">Nel calcolo delle spese attuale è stato previsto un rincaro del 2 per cento in Svizzera e in Austria, tenendo conto degli sviluppi economici e dell’andamento dei prezzi più recenti in entrambi gli Stati contraenti.</p>
<p class="absatz ">A causa del lungo periodo di realizzazione del progetto (27 anni), il rincaro rappresenta quasi un quarto del totale delle spese.</p>
<p class="absatz ">Nell’ambito del trattato, la Svizzera e l’Austria si sono impegnate a finanziare in parti uguali un eventuale rincaro superiore a quanto previsto. Gli indici per misurare l’aumento del rincaro sono definiti nell’articolo 4 paragrafo 5 del quarto trattato (v. n. 3.2, art. 4 par. 5 del trattato).</p>
</div></section>
</div></section><section id="lvl_6"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_6">6 Ripercussioni</a>
</h1>
<div class="collapseable">
<section id="lvl_6/lvl_6.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.1">6.1 Ripercussioni per la Confederazione</a>
</h2>
<div class="collapseable">
<section id="lvl_6/lvl_6.1/lvl_6.1.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_6.1.1">6.1.1 Ripercussioni finanziarie</a>
</h3>
<div class="collapseable">
<p class="absatzvor ">Come già spiegato nel numero 5.2, il totale delle spese del progetto è di 2194,4 milioni di franchi. Di questo importo, conformemente al trattato, la Svizzera assume una quota pari a 1040,4 di franchi, di cui l’80 per cento a carico della Confederazione, il 20 per cento restante a carico del Cantone di San Gallo.</p>
<p class="absatz ">Quest’ultima quota viene prefinanziata dalla Confederazione e rimborsata dal Cantone di San Gallo in tranche annuali. Il rimborso del Cantone alla Confederazione avviene tramite il credito di investimento 810/E130.0001 dell’UFAM (rimborso di contributi).</p>
<p class="man-template-tab-krpr-r-kurs man-font-style-italic ">Tabella 3</p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf ">Ripercussioni finanziarie per la Svizzera</p>
				</th>
				<th class=" man-text-align-left ">
					
					<p class="man-template-tab-kpf-r "><b>Spese</b><br>in mio. CHF</p>
				</th>
				<th class=" man-text-align-left ">
					
					<p class="man-template-tab-kpf-r "><b>Quota</b></p>
				</th>
			</tr>
			<tr>
				
				
				<td>
					
					<p class="man-template-tab-krpr ">Fabbisogno finanziario per la Confederazione</p>
				</td>
				<td>
					
					<p class="man-template-tab-krpr-r "><b>1040,40</b></p>
				</td>
				<td>
					
					<p class="man-template-tab-krpr-r ">100 %</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Quota Cantone di San Gallo</p>
				</td>
				<td>
					
					<p class="man-template-tab-krpr-r ">208,08</p>
				</td>
				<td>
					
					<p class="man-template-tab-krpr-r ">20 %</p>
				</td>
			</tr>
			<tr>
				
				
				<td>
					
					<p class="man-template-tab-krpr ">Quota Confederazione </p>
				</td>
				<td>
					
					<p class="man-template-tab-krpr-r ">832,32</p>
				</td>
				<td>
					
					<p class="man-template-tab-krpr-r ">80 %</p>
				</td>
			</tr>
			<tr>
				
				
				<td><dl class="man-template-tab-struktur-1">
<dt></dt>
<dd>di cui contributo d’interesse tramite FOSTRA (USTRA)</dd>
</dl></td>
				<td>
					
					<p class="man-template-tab-krpr-r ">5,20‬</p>
				</td>
				<td>
					
					<p class="man-template-tab-krpr-r ">0,5 %</p>
				</td>
			</tr>
			<tr>
				
				
				<td><dl class="man-template-tab-struktur-1">
<dt></dt>
<dd>di cui protezione contro le piene (UFAM)</dd>
</dl></td>
				<td>
					
					<p class="man-template-tab-krpr-r ">827,12</p>
				</td>
				<td>
					
					<p class="man-template-tab-krpr-r ">79,5 %</p>
				</td>
			</tr>
		</table></div>
<p class="absatz ">Le spese complessive sostenute dalla Confederazione ammontano a 832,32 milioni di franchi, il che corrisponde in media a 30,83 milioni di franchi all’anno.</p>
<p class="absatzvor-kurs man-font-style-italic ">Calcolo del credito d’impegno</p>
<p class="absatz ">L’importo del credito d’impegno si basa sulla quota a carico della Svizzera (v. n. 5.2), pari a un totale di 1040,4 milioni di franchi per un periodo di 27 anni. Il credito d’impegno comprende le spese di base (591,05 milioni), le spese legate ai rischi (116,15 milioni), il rincaro stimato al 2 per cento (247,75 milioni), la quota IVA per la Svizzera (70,4 milioni) nonché il fabbisogno finanziario per la manutenzione delle opere esistenti (15,05 milioni).</p>
<p class="absatzvor-kurs man-font-style-italic ">Aumento del credito di investimento «Protezione contro le piene» (UFAM)</p>
<p class="absatz ">Il fabbisogno finanziario della Confederazione sarà sostenuto tramite il credito di investimento 810/A236.0124 «Protezione contro le piene». La quota del Cantone di San Gallo e il contributo d’interesse tramite il FOSTRA (USTRA) saranno prefinanziati dall’UFAM e successivamente fatturati sulla base del programma dei lavori annuale dell’IRR. Al Cantone di San Gallo viene quindi fatturato il 20 per cento del fabbisogno finanziario annuale della Confederazione. Il contributo d’interesse tramite il FOSTRA (USTRA) ammonta allo 0,5 per cento del fabbisogno finanziario annuale della Confederazione. Il rimborso proveniente dal Cantone di San Gallo e dal FOSTRA avviene tramite il credito di investimento 810/E130.0001 dell’UFAM (rimborso di contributi).</p>
<p class="absatz ">Il credito di investimento «Protezione contro le piene» andrà quindi a finanziare la quota della Confederazione (fr. 832,32 mio.) e la quota del Cantone di San Gallo (fr. 208,08 mio.), per un importo totale di 1040,4 milioni di franchi (secondo il principio degli importi lordi). Il fabbisogno annuale medio dell’UFAM per il progetto e l’estinzione degli obblighi (quota del Cantone di San Gallo e contributo d’interesse tramite il FOSTRA incl.) ammonta a 38,53 milioni di franchi.</p>
<p class="absatz ">Nel credito di investimento «Protezione contro le piene» dell’UFAM sono già previsti 135 milioni di franchi (o fr. 5 mio. all’anno) per il vigente trattato con l’Austria. Le spese supplementari a carico della Confederazione (credito di investimento «Protezione contro le piene») che non sono ancora iscritte a preventivo o che saranno coperte con ricavi (quota del Cantone di San Gallo e FOSTRA) ammontano a 692,12 milioni di franchi.</p>
<p class="absatz ">A causa dell’intensità variabile dei lavori di costruzione, sono previste forti oscillazioni nel processo di pagamento. Stando all’andamento attualmente previsto per il progetto, i pagamenti del credito di investimento 810/A236.0124 «Protezione contro le piene» ai Cantoni aumenteranno da 146 milioni di franchi nel 2025 a circa 267 milioni di franchi nel 2031 e a circa 259 milioni di franchi nel periodo 2038–2040, per poi scendere nuovamente a 172 milioni di franchi entro il 2052 (v. tab. in allegato).</p>
<p class="absatz ">Il credito di investimento deve essere aumentato a partire dal preventivo 2025 nella misura del maggiore fabbisogno previsto. I fondi stanziati presso l’UFAM nel credito di investimento «Protezione contro le piene» saranno rivisti annualmente sulla base dell’avanzamento del progetto e, se necessario, adeguati.</p>
</div></section><section id="lvl_6/lvl_6.1/lvl_6.1.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.1/lvl_6.1.2">6.1.2 Ripercussioni sull’effettivo del personale</a>
</h3>
<div class="collapseable">
<p class="absatzvor ">L’accompagnamento dell’opera da eseguirsi in comune da parte dell’UFAM per la durata del progetto comporterà maggiori spese di personale, stimate in due equivalenti a tempo pieno, pari a circa 360 000 franchi l’anno. Si tratta di due posti tecnici per la supervisione dell’esecuzione e della realizzazione presso l’UFAM, che saranno finanziati nell’ambito delle spese proprie del DATEC.</p>
<p class="absatz ">Questa spesa per il personale è paragonabile a quella sostenuta dall’UFAM per l’accompagnamento della terza correzione del Rodano, per la quale il maggiore onere ammonta anche in questo caso a due equivalenti a tempo pieno (cfr. il messaggio concernente il credito complessivo per la realizzazione della seconda tappa della terza correzione del Rodano [R3] del 14 dicembre 2018).</p>
</div></section>
</div></section><section id="lvl_6/lvl_6.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.2">6.2 Ripercussioni per i Cantoni e i Comuni, per le città, gli agglomerati e le regioni di montagna </a>
</h2>
<div class="collapseable">
<p class="absatzvor ">In quanto sede dell’opera da eseguirsi in comune, il Cantone di San Gallo è fortemente coinvolto su vari piani: come autorità responsabile della procedura di approvazione dei piani e come proprietario del terreno, ma anche come beneficiario di una migliore protezione.</p>
<p class="absatz ">La procedura di approvazione dei piani per l’attuazione dell’opera da eseguirsi in comune in Svizzera si basa quindi sul diritto procedurale del Cantone di San Gallo. Il Cantone è anche proprietario del suolo e del terreno su cui sarà attuata l’opera da eseguirsi in comune.</p>
<p class="absatz ">Nel Cantone e nei Comuni della bassa valle del Reno anche le persone e l’economia beneficeranno direttamente del miglioramento della protezione contro le piene. Per quel che riguarda il territorio svizzero, si parla di almeno 75 000 persone che vivono nel circondario elettorale di Rheintal del Cantone di San Gallo. Nella valle del Reno al confine tra il Cantone di San Gallo e il Land Voralberg, strettamente interconnessa sul piano socio-economico, vivono oggi più di 320 000 persone. Su entrambe le sponde del Reno si osservano un aumento dei comprensori insediativi, un’utilizzazione intensiva dello spazio nonché uno sviluppo costante delle infrastrutture di trasporto. Secondo le previsioni, la popolazione sarà di circa 360 000 persone entro il 2030 e di circa 375 000 entro il 2040.</p>
</div></section><section id="lvl_6/lvl_6.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.3">6.3 Ripercussioni sull’economia</a>
</h2>
<div class="collapseable">
<section id="lvl_6/lvl_6.3/lvl_6.3.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.3/lvl_6.3.1">6.3.1 Considerazioni generali</a>
</h3>
<div class="collapseable">
<p class="absatzvor ">Rispetto alla situazione attuale, l’opera da eseguirsi in comune porterà a un miglioramento significativo della protezione contro le piene nella bassa valle del Reno, con una riduzione importante del rischio molto elevato di inondazioni in prossimità del Reno tra la foce dell’Ill e il lago di Costanza, soprattutto in considerazione delle piene estreme che si verificano sempre più di frequente.</p>
<p class="absatz ">Il miglioramento della protezione contro le piene è un presupposto irrinunciabile per l’ulteriore sviluppo economico della bassa valle del Reno.</p>
<p class="absatz ">Il progetto di protezione contro le piene si basa su un approccio sostenibile, con una pianificazione che tiene conto di criteri economici, ambientali e sociali.</p>
</div></section><section id="lvl_6/lvl_6.3/lvl_6.3.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.3/lvl_6.3.2">6.3.2 Ripercussioni sull’industria</a>
</h3>
<div class="collapseable">
<p class="absatzvor ">La valle del Reno sangallese è una delle regioni svizzere con la più alta percentuale di aziende industriali del settore high-tech. L’opera da eseguirsi in comune è di importanza vitale per queste e altre aziende, che in totale sono oltre 500.</p>
<p class="absatz ">Nel perimetro attualmente a rischio di inondazioni del territorio svizzero sono ubicati infrastrutture e impianti di produzione di importanti aziende quali SFS Group AG e Leica Geosystems AG a Heerbrugg, RAUCH Trading AG a Widnau, Greiner Packaging AG a Diepoldsau o Jansen AG a Oberriet. </p>
<p class="absatz ">Secondo i calcoli di redditività effettuati con EconoMe e KNU, i danni diretti per le aziende industriali interessate vanno dall’11 al 17 per cento del potenziale di danno totale.</p>
</div></section><section id="lvl_6/lvl_6.3/lvl_6.3.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.3/lvl_6.3.3">6.3.3 Ripercussioni sul turismo</a>
</h3>
<div class="collapseable">
<p class="absatzvor ">L’utilizzo turistico del Reno alpino si concentra sui percorsi ciclistici, escursionistici e di pattinaggio in linea lungo le dighe del Reno, le sponde del lago di Costanza e i fianchi della valle adiacente.</p>
<p class="absatz ">L’opera da eseguirsi in comune consente di valorizzare il Reno come arteria vitale per lo sviluppo di opportunità sportive, ricreative e per il tempo libero. Nell’ambito del progetto saranno creati nuove strade e sentieri, dove sarà possibile andare in bicicletta, passeggiare e fare escursioni, i quali miglioreranno e amplieranno la rete di percorsi ciclabili ed escursionistici esistenti.</p>
<p class="absatz ">In termini ecologici, la valorizzazione creerà spazi naturali diversificati e migliorerà l’accessibilità al corso d’acqua. Tutto questo arricchisce l’esperienza naturalistica e il valore ricreativo delle attività di svago in prossimità del fiume.</p>
</div></section><section id="lvl_6/lvl_6.3/lvl_6.3.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.3/lvl_6.3.4">6.3.4 Ripercussioni sull’agricoltura</a>
</h3>
<div class="collapseable">
<p class="absatzvor ">L’opera da eseguirsi in comune è stata sviluppata in stretta collaborazione con il settore agricolo, analizzando le sue ripercussioni sull’agricoltura ed elaborando possibili sinergie nel quadro di una pianificazione agricola. </p>
<p class="absatz ">Sul territorio svizzero l’opera da eseguirsi in comune comporterà la perdita di 156 ettari di superficie agricola, destinati perlopiù alla praticoltura intensiva. Quest’area corrisponde a circa lo 0,2 per cento della superficie di produzione agricola del Cantone di San Gallo. Non sono interessate superfici per l’avvicendamento delle colture. Le superfici coinvolte si trovano interamente all’interno delle dighe di protezione contro le piene. Il loro proprietario è il Cantone di San Gallo e sono affittate ad aziende agricole. In futuro le golene residue e le superfici delle dighe saranno coltivate in modo estensivo. Sul piano temporale, lo sfruttamento estensivo dello spazio riservato alle acque avverrà in linea con le fasi di costruzione (v. anche n. 4.2, art. 7 legge sul Reno alpino).</p>
<p class="absatz ">Un aspetto importante per l’agricoltura è rappresentato dalle misure di miglioramento del suolo al di fuori delle dighe di protezione contro le piene. Nel corso di un progetto di miglioramento realizzato tra il 1942 e il 1962, nella valle del Reno sangallese è stata bonificata una superficie di circa 4200 ettari. Tuttavia, l’utilizzo di questi terreni è sempre più problematico per l’agricoltura a causa dei noti fenomeni di cedimento, deformazione e consumo di torba. Inoltre, circa un quarto delle superfici drenate presenta una profondità della falda critica inferiore a mezzo metro. </p>
<p class="absatz ">Per ripristinare la profondità della falda auspicata o migliorarla, sono previste misure di miglioramento del suolo. La responsabilità del coordinamento e dell’attuazione dei progetti agricoli è a livello comunale e cantonale. Il materiale terroso risultante dai lavori di costruzione dell’opera da eseguirsi in comune potrà essere messo a disposizione per realizzare le suddette misure di miglioramento del suolo, in modo da contribuire a preservare la capacità di produzione agricola e la fertilità del suolo nella valle del Reno sangallese.</p>
</div></section><section id="lvl_6/lvl_6.3/lvl_6.3.5"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.3/lvl_6.3.5">6.3.5 Ripercussioni sull’approvvigionamento di acqua potabile</a>
</h3>
<div class="collapseable">
<p class="absatzvor ">Gran parte dell’acqua potabile per gli oltre 320 000 abitanti della bassa valle del Reno proviene da acque sotterranee. Pertanto, sarà necessario garantire l’approvvigionamento della regione con acqua potabile di qualità proveniente dalle acque sotterranee, sia durante i lavori di costruzione sia dopo il loro completamento.</p>
<p class="absatz ">Insieme ai fornitori di acqua potabile, è stato elaborato un piano di accompagnamento che regolamenta quando mettere temporaneamente fuori servizio singoli acquedotti durante il periodo di costruzione e come garantire la fornitura di acqua sostitutiva in ogni momento. </p>
</div></section><section id="lvl_6/lvl_6.3/lvl_6.3.6"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.3/lvl_6.3.6">6.3.6 Competitività regionale</a>
</h3>
<div class="collapseable">
<p class="absatzvor ">L’opera da eseguirsi in comune avrà notevoli ripercussioni sulla competitività regionale.</p>
<p class="absatz ">La protezione della bassa valle del Reno rende possibile l’insediamento di ulteriori aziende industriali e di servizi. Inoltre, la trasformazione del corso d’acqua mira a diversificare l’offerta turistica utilizzando il fiume come area ricreativa.</p>
</div></section>
</div></section><section id="lvl_6/lvl_6.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.4">6.4 Ripercussioni sulla società</a>
</h2>
<div class="collapseable">
<section id="lvl_6/lvl_6.4/lvl_6.4.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.4/lvl_6.4.1">6.4.1 Sicurezza e salute</a>
</h3>
<div class="collapseable">
<p class="absatzvor ">La sicurezza contro le piene per le persone, l’ambiente e i beni materiali aumenterà notevolmente nella bassa valle del Reno.</p>
<p class="absatz ">Quanto alla salute delle persone, si prevedono ripercussioni legate al valore ricreativo del Reno, che crescerà in modo determinante grazie alla valorizzazione ecologica e alla migliore accessibilità al corso d’acqua. </p>
</div></section><section id="lvl_6/lvl_6.4/lvl_6.4.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.4/lvl_6.4.2">6.4.2 Educazione</a>
</h3>
<div class="collapseable"><p class="absatzvor ">Non si prevedono ripercussioni nel settore dell’educazione; di conseguenza, questo non è stato esaminato in dettaglio.</p></div></section><section id="lvl_6/lvl_6.4/lvl_6.4.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.4/lvl_6.4.3">6.4.3 Responsabilità individuale e margine di manovra</a>
</h3>
<div class="collapseable"><p class="absatzvor ">Nell’ambito del miglioramento della protezione contro le piene previsto, la responsabilità individuale e il margine di manovra dei privati saranno preservati.</p></div></section><section id="lvl_6/lvl_6.4/lvl_6.4.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.4/lvl_6.4.4">6.4.4 Cultura, valori sociali e risorse</a>
</h3>
<div class="collapseable"><p class="absatzvor ">Si prevedono ripercussioni su cultura, valori sociali e risorse nella misura in cui il Reno tornerà a essere un’importante arteria vitale per la valle. Le migliori possibilità di utilizzo per le attività ricreative di prossimità e il turismo locale consentiranno alle persone un’identificazione ancora più forte con la valle del Reno.</p></div></section>
</div></section><section id="lvl_6/lvl_6.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.5">6.5 Ripercussioni sull’ambiente</a>
</h2>
<div class="collapseable">
<p class="absatzvor ">L’opera da eseguirsi in comune soddisfa i requisiti legali e la politica ambientale della Confederazione.</p>
<section id="lvl_6/lvl_6.5/lvl_6.5.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.5/lvl_6.5.1">6.5.1 Requisiti di politica ambientale</a>
</h3>
<div class="collapseable"><p class="absatzvor ">Come menzionato nel numero 1.3, il progetto è conforme alla «Strategia per uno sviluppo sostenibile 2030». In termini ambientali, è particolarmente in linea con l’orientamento che prevede di conservare, utilizzare in modo sostenibile, promuovere e ripristinare la biodiversità.</p></div></section><section id="lvl_6/lvl_6.5/lvl_6.5.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.5/lvl_6.5.2">6.5.2 Miglioramento dell’ecologia delle acque</a>
</h3>
<div class="collapseable">
<p class="absatzvor ">Allo stato attuale, il tratto del Reno tra la foce dell’Ill e il lago di Costanza presenta una morfologia monotona e artificiale, con notevoli deficit in termini di habitat per animali e piante. Come parte dell’attuazione del progetto di sistemazione di un corso d’acqua, le legislazioni di entrambi gli Stati (legge federale sulla sistemazione dei corsi d’acqua e LPAc in Svizzera, legge sul diritto delle acque in Austria) esigono anche un miglioramento dello stato ecologico.</p>
<p class="absatz ">L’obiettivo sovraordinato di sviluppo ecologico dell’opera da eseguirsi in comune è di ripristinare il «tracciato più naturale possibile» nel tratto del Reno interessato.</p>
<p class="absatz ">A tal fine, la larghezza media dell’alveo centrale sarà triplicata, passando da circa 70 m a circa 210 m. In singoli habitat detti «principali», su una larghezza superiore a 300 m, l’alveo può avere un andamento dinamico. In questi habitat possono formarsi boschi golenali e strutture diversificate (p. es. acqua ferma), promuovendo così la connettività dei biotopi lungo l’intero tratto del progetto.</p>
<p class="absatz ">Anche nei tratti compresi tra gli habitat principali, per quanto possibile, lo spazio vitale del corso d’acqua sarà valorizzato e il fondo del fiume allargato. Qui, a causa degli spazi ristretti, si ricorre a misure supplementari sotto forma di pennelli e strutture in legno, che promuovono la diversità strutturale nei tratti intermedi e ne rafforzano la funzione di interconnessione.</p>
</div></section><section id="lvl_6/lvl_6.5/lvl_6.5.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.5/lvl_6.5.3">6.5.3 Compatibilità ambientale</a>
</h3>
<div class="collapseable">
<p class="absatzvor ">Nella fase di progetto generale, l’opera da eseguirsi in comune è già stata sottoposta a un esame di impatto ambientale secondo le prescrizioni del Cantone di San Gallo e dell’Austria (Umweltverträglichkeitserklärung).</p>
<p class="absatz ">Il relativo rapporto datato 2018 descrive le misure da esaminare per l’ulteriore miglioramento della compatibilità ambientale, che saranno prese in considerazione nella pianificazione e nell’attuazione successive.</p>
<p class="absatz ">A livello di progetto di approvazione, la procedura di autorizzazione, comprendente l’esame di impatto ambientale del progetto di protezione contro le piene in Svizzera, si basa sulla legge sulla sistemazione dei corsi d’acqua del Cantone di San Gallo (Wasserbaugesetz, WBG SG). L’autorità competente è il dipartimento delle costruzioni e dell’ambiente del Cantone (Bau- und Umweltdepartement). Attualmente, il Cantone di San Gallo sta elaborando una legge che prevede una procedura cantonale concentrata per l’attuazione dell’opera da eseguirsi in comune, la quale sarà applicata a partire da gennaio 2025.</p>
<p class="absatz ">In Austria si applica una procedura di autorizzazione concentrata secondo la legge federale sull’esame della compatibilità ambientale (Bundesgesetz über die Prüfung der Umweltverträglichkeit o Umweltverträglichkeitsprüfungsgesetz 2000, UVP‑G 2000). L’autorità competente è il Governo del Land Vorarlberg.</p>
<p class="absatz ">Entrambe le procedure di esame di impatto ambientale nei due Stati saranno coordinate ai sensi della Convenzione di Espoo del 25 febbraio 1991<sup><a href="#fn-d7e1986" id="fnbck-d7e1986">20</a></sup>.</p>
<div class="footnotes"><p id="fn-d7e1986"><sup><a href="#fnbck-d7e1986">20</a></sup><sup></sup> <a href="https://fedlex.data.admin.ch/eli/cc/2003/610" target="_blank">RS <b>0.814.06</b></a></p></div>
</div></section>
</div></section><section id="lvl_6/lvl_6.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_6/lvl_6.6">6.6 Altre ripercussioni</a>
</h2>
<div class="collapseable"><section id="lvl_6/lvl_6.6/lvl_6.6.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_6/lvl_6.6/lvl_6.6.1">6.6.1 Politica estera</a>
</h3>
<div class="collapseable"><p class="absatzvor ">L’opera da eseguirsi in comune prosegue la collaudata cooperazione con l’Austria nell’ambito della protezione bilaterale contro le piene, che risale a oltre 130 anni fa. L’adesione al trattato negoziato rafforza il rapporto di partenariato tra i due Stati confinanti. Un rigetto dell’accordo molto probabilmente comprometterebbe le buone relazioni con l’Austria e renderebbe più difficile applicare la normativa riguardante il Reno già in vigore.</p></div></section></div></section>
</div></section><section id="lvl_7"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#lvl_7">7 Aspetti giuridici</a>
</h1>
<div class="collapseable">
<section id="lvl_7/lvl_7.1"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.1">7.1 Costituzionalità e legalità</a>
</h2>
<div class="collapseable">
<p class="absatzvor ">Il trattato si basa sull’articolo 54 capoverso 1 Cost.<sup><a href="#fn-d7e2009" id="fnbck-d7e2009">21</a></sup>, secondo cui gli affari esteri competono alla Confederazione. L’Assemblea federale partecipa all’elaborazione della politica estera, vigila sulla cura delle relazioni con l’estero e approva i trattati internazionali (art. 166 Cost. e art. 24 LParl<sup><a href="#fn-d7e2020" id="fnbck-d7e2020">22</a></sup>).</p>
<p class="absatz ">La legge sul Reno alpino, la quale disciplina l’attuazione dell’opera da eseguirsi in comune in Svizzera, si basa sull’articolo 76 capoverso 3 Cost.</p>
<p class="absatz ">Il decreto di finanziamento si basa sull’articolo 167 Cost., che autorizza l’Assemblea federale a votare su tale decreto.</p>
<div class="footnotes">
<p id="fn-d7e2009"><sup><a href="#fnbck-d7e2009">21</a></sup><sup></sup> <a href="https://fedlex.data.admin.ch/eli/cc/1999/404" target="_blank">RS <b>101</b></a></p>
<p id="fn-d7e2020"><sup><a href="#fnbck-d7e2020">22</a></sup><sup></sup>  <a href="https://fedlex.data.admin.ch/eli/cc/2003/510" target="_blank">RS <b>171.10</b></a></p>
</div>
</div></section><section id="lvl_7/lvl_7.2"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.2">7.2 Compatibilità con gli impegni internazionali della Svizzera</a>
</h2>
<div class="collapseable">
<p class="absatzvor ">L’accordo è compatibile con gli impegni internazionali della Svizzera. In particolare, è in linea con la Convenzione del 17 marzo 1992<sup><a href="#fn-d7e2039" id="fnbck-d7e2039">23</a></sup> sulla protezione e l’utilizzazione dei corsi d’acqua transfrontalieri e dei laghi internazionali, il cui scopo è promuovere la collaborazione internazionale per preservare la qualità delle acque e garantire l’utilizzo sostenibile delle acque superficiali e sotterranee transfrontaliere.</p>
<div class="footnotes"><p id="fn-d7e2039"><sup><a href="#fnbck-d7e2039">23</a></sup><sup></sup> <a href="https://fedlex.data.admin.ch/eli/cc/1997/835_835_835" target="_blank">RS <b>0.814.20</b></a></p></div>
</div></section><section id="lvl_7/lvl_7.3"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.3">7.3 Forma dell’atto</a>
</h2>
<div class="collapseable">
<p class="absatzvor ">Dal momento che è un trattato internazionale di durata indeterminata e indenunciabile (art. 141 cpv. 1 lett. d n. 1 Cost.), che ha come oggetto la creazione di un’organizzazione internazionale quale l’IRR (art. 141 cpv. 1 lett. d n. 2 Cost.) e che per la sua attuazione è necessaria l’emanazione di una legge federale (art. 141 cpv. 1 lett. d n. 3 Cost.), il quarto trattato è soggetto a referendum facoltativo.</p>
<p class="absatz ">In applicazione dell’articolo 164 capoverso 1 Cost., per l’attuazione del trattato è necessaria l’emanazione di una legge federale. La legge sul Reno alpino è soggetta a referendum facoltativo (art. 141 cpv. 1 lett. a Cost.).</p>
<p class="absatz ">Secondo l’articolo 163 capoverso 2 Cost. e l’articolo 25 capoverso 2 LParl, il decreto di finanziamento viene emanato sotto forma di decreto federale semplice, non soggetto a referendum. </p>
</div></section><section id="lvl_7/lvl_7.4"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.4">7.4 Subordinazione al freno alle spese</a>
</h2>
<div class="collapseable">
<p class="absatzvor ">L’articolo 159 capoverso 3 lettera b Cost. stabilisce che le disposizioni in materia di sussidi nonché i crediti d’impegno e le dotazioni finanziarie implicanti nuove spese uniche di oltre 20 milioni di franchi o nuove spese ricorrenti di oltre 2 milioni di franchi richiedono il consenso della maggioranza dei membri di ciascuna Camera.</p>
<p class="absatz ">Nel caso in esame si tratta di spese uniche che superano il valore soglia di 20 milioni di franchi, le quali sono giustificate dal trattato. I trattati internazionali, però, non sono subordinati al freno alle spese, in quanto non è possibile scorporare la disposizione sul contributo finanziario della Svizzera e trattarla indipendentemente dal resto del progetto. Nemmeno la legge sul Reno alpino e il decreto federale che stanzia un credito d’impegno per la partecipazione svizzera al miglioramento della protezione contro le piene del Reno dalla foce dell’Ill al lago di Costanza devono essere subordinati al freno alle spese, poiché entrambi sono necessari per l’adempimento del trattato.</p>
</div></section><section id="lvl_7/lvl_7.5"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.5">7.5 Applicazione provvisoria</a>
</h2>
<div class="collapseable"><p class="absatzvor ">Non è prevista l’applicazione provvisoria del trattato internazionale.</p></div></section><section id="lvl_7/lvl_7.6"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.6">7.6 Rispetto del principio di sussidiarietà e del principio dell’equivalenza fiscale</a>
</h2>
<div class="collapseable">
<p class="absatzvor ">In Svizzera la protezione contro le piene è un compito comune di Confederazione, Cantoni e Comuni. In genere, i Cantoni hanno il ruolo di committenti e la Confederazione li sostiene con sussidi commisurati alle prestazioni. Il caso dell’opera da eseguirsi in comune è diverso: qui è la Confederazione ad avere il ruolo di committente, mentre il Cantone di San Gallo le rimborsa una parte delle spese (v. n. 4.2). Questo giustifica la maggiore entità della partecipazione della Confederazione rispetto a un progetto in tutto e per tutto interno alla Svizzera.</p>
<p class="absatz ">Riguardo all’assegnazione dei compiti statali, ossia la loro ripartizione tra Confederazione e Cantone di San Gallo nell’ambito del quarto trattato, viene osservato il principio di sussidiarietà di cui all’articolo 5<i>a</i> capoverso 1 Cost. Nell’ambito della sua partecipazione al finanziamento e alla vigilanza sull’opera da eseguirsi in comune, la Confederazione assume unicamente i compiti che superano la capacità del Cantone o che esigono una normativa uniforme da parte sua.</p>
<p class="absatz ">Riguardo al principio dell’equivalenza fiscale di cui all’articolo 43<i>a </i>capoversi 2 e 3 Cost., la ripartizione delle spese tra Confederazione e Cantone tiene conto del fatto che la valle del Reno è un importante spazio vitale ed economico non solo per il Cantone di San Gallo bensì per tutta la Svizzera e che i danni provocati dalle piene nei quali si incorrerebbe senza l’opera da eseguirsi in comune potrebbero costituire un ingente onere tanto per il bilancio cantonale quanto per quello federale (v. n. 1.1).</p>
</div></section><section id="lvl_7/lvl_7.7"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.7">7.7 Conformità alla legge sui sussidi</a>
</h2>
<div class="collapseable">
<section id="lvl_7/lvl_7.7/lvl_7.7.1"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_7/lvl_7.7/lvl_7.7.1">7.7.1 Importanza della sovvenzione per gli obiettivi perseguiti dalla Confederazione</a>
</h3>
<div class="collapseable">
<p class="absatzvor ">L’opera da eseguirsi in comune soddisfa i requisiti della legge federale sulla sistemazione dei corsi d’acqua; nel caso in esame, la protezione contro le piene non è di competenza del Cantone, ma dell’IRR, che ha ricevuto mandato in questo senso dalla Confederazione. La Confederazione concede all’IRR contributi per la realizzazione di misure che si basino su una pianificazione mirata, soddisfino i requisiti legali e presentino un buon rapporto costi-benefici (v. n. 3.2, art. 9).</p>
<p class="absatz ">Grazie al miglioramento della protezione contro le piene del Reno dalla foce dell’Ill al lago di Costanza, il progetto crea le condizioni quadro per lo sviluppo socio-economico della bassa valle del Reno. Inoltre, la trasformazione del corso d’acqua ridurrà in modo significativo i notevoli deficit ecologici, contribuendo così al raggiungimento degli obiettivi ambientali (v. n. 6.2 e 6.5).</p>
</div></section><section id="lvl_7/lvl_7.7/lvl_7.7.2"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_7/lvl_7.7/lvl_7.7.2">7.7.2 Gestione materiale e finanziaria della sovvenzione</a>
</h3>
<div class="collapseable">
<p class="absatzvor ">La gestione materiale e finanziaria avviene direttamente tramite la rappresentanza della Confederazione negli organi dell’IRR: consiglio di vigilanza e comitato bilaterale (v. n. 3.2, art. 7–10).</p>
<p class="absatz ">Il comitato bilaterale è l’organo direttivo dell’IRR, nel quale sono rappresentati gli Stati contraenti. A esso sono affidate le decisioni fondamentali relative all’attuazione dell’opera da eseguirsi in comune.</p>
<p class="absatz ">In quanto organo di controllo dell’IRR, il compito principale del consiglio di vigilanza è di sorvegliare l’operato della direzione. Alcuni affari, rilevanti in termini di spese, richiedono inoltre l’approvazione del consiglio di vigilanza. L’istituzione di un consiglio di vigilanza garantisce che le risorse finanziarie degli Stati contraenti siano utilizzate in modo efficace, parsimonioso e adeguato.</p>
<p class="absatz ">Ogni anno la direzione presenta al consiglio di vigilanza un conto annuale, che successivamente viene verificato da esperti contabili abilitati. Il rapporto di verifica che ne deriva deve infine essere presentato dal consiglio di vigilanza al comitato bilaterale per il discarico della direzione.</p>
</div></section><section id="lvl_7/lvl_7.7/lvl_7.7.3"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_7/lvl_7.7/lvl_7.7.3">7.7.3 Procedura di concessione dei contributi</a>
</h3>
<div class="collapseable"><p class="absatzvor ">Il calcolo dei tassi di sovvenzione e la procedura di concessione delle sovvenzioni sono disciplinati in modo trasparente. Per l’opera da eseguirsi in comune si applica la procedura di concessione dei contributi descritta nel trattato e nel commento (v. n. 3.2).</p></div></section><section id="lvl_7/lvl_7.7/lvl_7.7.4"><h3 class="heading" role="heading" aria-level="3">
<span class="display-icon"></span><span class="external-link-icon"></span><a href="#lvl_7/lvl_7.7/lvl_7.7.4">7.7.4 Termine della sovvenzione</a>
</h3>
<div class="collapseable"><p class="absatzvor ">Il limite temporale della sovvenzione è garantito. Si presume un periodo di realizzazione fino al 2052. Non appena l’opera da eseguirsi in comune sarà completata, il comitato bilaterale dovrà convalidarla all’attenzione di entrambi gli Stati contraenti in conformità con l’articolo 8 del quarto trattato.</p></div></section>
</div></section><section id="lvl_7/lvl_7.8"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.8">7.8 Delega di competenze legislative</a>
</h2>
<div class="collapseable"><p class="absatzvor ">Né il Consiglio federale né altri organi sono autorizzati a emanare ordinanze sostitutive.</p></div></section><section id="lvl_7/lvl_7.9"><h2 class="heading" role="heading" aria-level="2">
<span class="display-icon"></span><span class="external-link-icon"></span><a href="#lvl_7/lvl_7.9">7.9 Protezione dei dati</a>
</h2>
<div class="collapseable">
<p class="absatzvor ">Per l’attuazione del trattato, non è necessario trattare dati personali né adottare altre misure che influiscono sulla protezione dei dati.</p>
<p class="absatz "></p>
<p class="absatz "></p>
</div></section>
</div></section></main><div id="annex"><section id="annex_u1"><h1 class="heading" role="heading" aria-level="1">
<span class="display-icon"></span><span class="external-link-icon"></span><a href="#annex_u1">Allegato</a>
</h1>
<div class="collapseable">
<p class="man-template-tab-krpr "><b>Simulazione dei flussi di pagamento 2025–2052</b><b> nel credito di investimento A236.0124 «Protezione contro le piene» dell’UFAM </b>(in mio. fr.)</p>
<p></p>
<div class="table"><table border="1">
			
			
			<tr>
				
				
				<th class=" man-text-align-left ">
					
					<p class="man-template-tab-kpf man-text-align-left ">Oggetto del sussidio</p>
				</th>
				<th class=" man-text-align-left ">
					
					<p class="man-template-tab-kpf ">2025</p>
				</th>
				<th class=" man-text-align-left ">
					
					<p class="man-template-tab-kpf ">2026</p>
				</th>
				<th class=" man-text-align-left ">
					
					<p class="man-template-tab-kpf ">2027</p>
				</th>
				<th class=" man-text-align-left ">
					
					<p class="man-template-tab-kpf ">2028</p>
				</th>
				<th class=" man-text-align-left ">
					
					<p class="man-template-tab-kpf ">2029</p>
				</th>
				<th class=" man-text-align-left ">
					
					<p class="man-template-tab-kpf ">2030</p>
				</th>
				<th class=" man-text-align-left ">
					
					<p class="man-template-tab-kpf ">2031</p>
				</th>
				<th class=" man-text-align-left ">
					
					<p class="man-template-tab-kpf ">2032</p>
				</th>
				<th class=" man-text-align-left ">
					
					<p class="man-template-tab-kpf ">2033</p>
				</th>
				<th class=" man-text-align-left ">
					
					<p class="man-template-tab-kpf ">2034</p>
				</th>
				<th class=" man-text-align-left ">
					
					<p class="man-template-tab-kpf ">2035</p>
				</th>
				<th class=" man-text-align-left ">
					
					<p class="man-template-tab-kpf ">2036</p>
				</th>
				<th class=" man-text-align-left ">
					
					<p class="man-template-tab-kpf ">2037</p>
				</th>
				<th class=" man-text-align-left ">
					
					<p class="man-template-tab-kpf ">2038</p>
				</th>
				<th class=" man-text-align-left ">
					
					<p class="man-template-tab-kpf ">2039</p>
				</th>
				<th class=" man-text-align-left ">
					
					<p class="man-template-tab-kpf ">2040</p>
				</th>
				<th class=" man-text-align-left ">
					
					<p class="man-template-tab-kpf ">2041</p>
				</th>
				<th class=" man-text-align-left ">
					
					<p class="man-template-tab-kpf ">2042</p>
				</th>
				<th class=" man-text-align-left ">
					
					<p class="man-template-tab-kpf ">2043</p>
				</th>
				<th class=" man-text-align-left ">
					
					<p class="man-template-tab-kpf ">2044</p>
				</th>
				<th class=" man-text-align-left ">
					
					<p class="man-template-tab-kpf ">2045</p>
				</th>
				<th class=" man-text-align-left ">
					
					<p class="man-template-tab-kpf ">2046</p>
				</th>
				<th class=" man-text-align-left ">
					
					<p class="man-template-tab-kpf ">2047</p>
				</th>
				<th class=" man-text-align-left ">
					
					<p class="man-template-tab-kpf ">2048</p>
				</th>
				<th class=" man-text-align-left ">
					
					<p class="man-template-tab-kpf ">2049</p>
				</th>
				<th class=" man-text-align-left ">
					
					<p class="man-template-tab-kpf ">2050</p>
				</th>
				<th class=" man-text-align-left ">
					
					<p class="man-template-tab-kpf ">2051</p>
				</th>
				<th class=" man-text-align-left ">
					
					<p class="man-template-tab-kpf ">2052</p>
				</th>
				<th class=" man-text-align-left ">
					
					<p class="man-template-tab-kpf-r "><b>Totale</b></p>
				</th>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold man-text-align-left ">Accordo programmatico e progetti singoli</p>
					<p class="man-template-tab-krpr man-text-align-left ">Secondo la legge federale sulla sistemazione dei corsi d’acqua</p>
				</td>
				<td>
					
					<p class="man-template-tab-krpr-r ">120</p>
				</td>
				<td>
					
					<p class="man-template-tab-krpr-r ">120</p>
				</td>
				<td>
					
					<p class="man-template-tab-krpr-r ">120</p>
				</td>
				<td>
					
					<p class="man-template-tab-krpr-r ">121</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r ">122</p>
				</td>
				<td>
					
					<p class="man-template-tab-krpr-r "></p>
				</td>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold man-text-align-left ">Terza correzione del Rodano</p>
				</td>
				<td>
					
					<p class="man-template-tab-krpr-r ">20</p>
				</td>
				<td>
					
					<p class="man-template-tab-krpr-r ">25</p>
				</td>
				<td>
					
					<p class="man-template-tab-krpr-r ">30</p>
				</td>
				<td>
					
					<p class="man-template-tab-krpr-r ">50</p>
				</td>
				<td>
					
					<p class="man-template-tab-krpr-r ">70</p>
				</td>
				<td>
					
					<p class="man-template-tab-krpr-r ">80</p>
				</td>
				<td>
					
					<p class="man-template-tab-krpr-r ">80</p>
				</td>
				<td>
					
					<p class="man-template-tab-krpr-r ">80</p>
				</td>
				<td>
					
					<p class="man-template-tab-krpr-r ">80</p>
				</td>
				<td>
					
					<p class="man-template-tab-krpr-r ">80</p>
				</td>
				<td>
					
					<p class="man-template-tab-krpr-r ">80</p>
				</td>
				<td>
					
					<p class="man-template-tab-krpr-r ">80</p>
				</td>
				<td>
					
					<p class="man-template-tab-krpr-r ">80</p>
				</td>
				<td>
					
					<p class="man-template-tab-krpr-r ">80</p>
				</td>
				<td>
					
					<p class="man-template-tab-krpr-r ">80</p>
				</td>
				<td>
					
					<p class="man-template-tab-krpr-r ">80</p>
				</td>
				<td>
					
					<p class="man-template-tab-krpr-r ">80</p>
				</td>
				<td>
					
					<p class="man-template-tab-krpr-r ">80</p>
				</td>
				<td>
					
					<p class="man-template-tab-krpr-r ">80</p>
				</td>
				<td>
					
					<p class="man-template-tab-krpr-r ">80</p>
				</td>
				<td>
					
					<p class="man-template-tab-krpr-r ">80</p>
				</td>
				<td>
					
					<p class="man-template-tab-krpr-r ">70</p>
				</td>
				<td>
					
					<p class="man-template-tab-krpr-r ">70</p>
				</td>
				<td>
					
					<p class="man-template-tab-krpr-r ">70</p>
				</td>
				<td>
					
					<p class="man-template-tab-krpr-r ">70</p>
				</td>
				<td>
					
					<p class="man-template-tab-krpr-r ">70</p>
				</td>
				<td>
					
					<p class="man-template-tab-krpr-r ">60</p>
				</td>
				<td>
					
					<p class="man-template-tab-krpr-r ">50</p>
				</td>
				<td>
					
					<p class="man-template-tab-krpr-r "></p>
				</td>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold man-text-align-left ">Reno alpino<span class="man-font-weight-normal"><sup><a href="#fn-d7e2698" id="fnbck-d7e2698">24</a></sup></span></p>
				</td>
				<td>
					
					<p class="man-template-tab-krpr-r ">11</p>
				</td>
				<td>
					
					<p class="man-template-tab-krpr-r ">17</p>
				</td>
				<td>
					
					<p class="man-template-tab-krpr-r ">61</p>
				</td>
				<td>
					
					<p class="man-template-tab-krpr-r ">52</p>
				</td>
				<td>
					
					<p class="man-template-tab-krpr-r ">54</p>
				</td>
				<td>
					
					<p class="man-template-tab-krpr-r ">55</p>
				</td>
				<td>
					
					<p class="man-template-tab-krpr-r ">70</p>
				</td>
				<td>
					
					<p class="man-template-tab-krpr-r ">29</p>
				</td>
				<td>
					
					<p class="man-template-tab-krpr-r ">29</p>
				</td>
				<td>
					
					<p class="man-template-tab-krpr-r ">29</p>
				</td>
				<td>
					
					<p class="man-template-tab-krpr-r ">31</p>
				</td>
				<td>
					
					<p class="man-template-tab-krpr-r ">34</p>
				</td>
				<td>
					
					<p class="man-template-tab-krpr-r ">47</p>
				</td>
				<td>
					
					<p class="man-template-tab-krpr-r ">59</p>
				</td>
				<td>
					
					<p class="man-template-tab-krpr-r ">61</p>
				</td>
				<td>
					
					<p class="man-template-tab-krpr-r ">62</p>
				</td>
				<td>
					
					<p class="man-template-tab-krpr-r ">49</p>
				</td>
				<td>
					
					<p class="man-template-tab-krpr-r ">50</p>
				</td>
				<td>
					
					<p class="man-template-tab-krpr-r ">51</p>
				</td>
				<td>
					
					<p class="man-template-tab-krpr-r ">52</p>
				</td>
				<td>
					
					<p class="man-template-tab-krpr-r ">53</p>
				</td>
				<td>
					
					<p class="man-template-tab-krpr-r ">54</p>
				</td>
				<td>
					
					<p class="man-template-tab-krpr-r ">5</p>
				</td>
				<td>
					
					<p class="man-template-tab-krpr-r ">5</p>
				</td>
				<td>
					
					<p class="man-template-tab-krpr-r ">5</p>
				</td>
				<td>
					
					<p class="man-template-tab-krpr-r ">5</p>
				</td>
				<td>
					
					<p class="man-template-tab-krpr-r ">5</p>
				</td>
				<td>
					
					<p class="man-template-tab-krpr-r ">5</p>
				</td>
				<td>
					
					<p class="man-template-tab-krpr-r ">1040</p>
				</td>
			</tr>
			<tr>
				
				
				<td>
					
					<p class="man-template-tab-krpr man-text-align-left ">Trattato vigente CH‑AUT (AP &amp; PS)</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">–5</p>
				</td>
				<td>
					
					<p class="man-template-tab-krpr-r ">0</p>
				</td>
				<td>
					
					<p class="man-template-tab-krpr-r ">–135</p>
				</td>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold man-text-align-left ">Protezione contro le piene</p>
					<p class="man-template-tab-krpr man-text-align-left ">Secondo la legge federale sulla sistemazione dei corsi d’acqua</p>
				</td>
				<td>
					
					<p class="man-template-tab-krpr-r ">146</p>
				</td>
				<td>
					
					<p class="man-template-tab-krpr-r ">157</p>
				</td>
				<td>
					
					<p class="man-template-tab-krpr-r ">206</p>
				</td>
				<td>
					
					<p class="man-template-tab-krpr-r ">218</p>
				</td>
				<td>
					
					<p class="man-template-tab-krpr-r ">241</p>
				</td>
				<td>
					
					<p class="man-template-tab-krpr-r ">252</p>
				</td>
				<td>
					
					<p class="man-template-tab-krpr-r ">267</p>
				</td>
				<td>
					
					<p class="man-template-tab-krpr-r ">226</p>
				</td>
				<td>
					
					<p class="man-template-tab-krpr-r ">226</p>
				</td>
				<td>
					
					<p class="man-template-tab-krpr-r ">226</p>
				</td>
				<td>
					
					<p class="man-template-tab-krpr-r ">228</p>
				</td>
				<td>
					
					<p class="man-template-tab-krpr-r ">231</p>
				</td>
				<td>
					
					<p class="man-template-tab-krpr-r ">244</p>
				</td>
				<td>
					
					<p class="man-template-tab-krpr-r ">256</p>
				</td>
				<td>
					
					<p class="man-template-tab-krpr-r ">258</p>
				</td>
				<td>
					
					<p class="man-template-tab-krpr-r ">259</p>
				</td>
				<td>
					
					<p class="man-template-tab-krpr-r ">246</p>
				</td>
				<td>
					
					<p class="man-template-tab-krpr-r ">247</p>
				</td>
				<td>
					
					<p class="man-template-tab-krpr-r ">248</p>
				</td>
				<td>
					
					<p class="man-template-tab-krpr-r ">249</p>
				</td>
				<td>
					
					<p class="man-template-tab-krpr-r ">250</p>
				</td>
				<td>
					
					<p class="man-template-tab-krpr-r ">241</p>
				</td>
				<td>
					
					<p class="man-template-tab-krpr-r ">192</p>
				</td>
				<td>
					
					<p class="man-template-tab-krpr-r ">192</p>
				</td>
				<td>
					
					<p class="man-template-tab-krpr-r ">192</p>
				</td>
				<td>
					
					<p class="man-template-tab-krpr-r ">192</p>
				</td>
				<td>
					
					<p class="man-template-tab-krpr-r ">182</p>
				</td>
				<td>
					
					<p class="man-template-tab-krpr-r ">167</p>
				</td>
				<td>
					
					<p class="man-template-tab-krpr-r "></p>
				</td>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold man-text-align-left ">Piano finanziario Protezione contro le piene A236.0124 (calcolato dal 2028)</p>
				</td>
				<td>
					
					<p class="man-template-tab-krpr-r ">146</p>
				</td>
				<td>
					
					<p class="man-template-tab-krpr-r ">147</p>
				</td>
				<td>
					
					<p class="man-template-tab-krpr-r ">150</p>
				</td>
				<td>
					
					<p class="man-template-tab-krpr-r ">170</p>
				</td>
				<td>
					
					<p class="man-template-tab-krpr-r ">172</p>
				</td>
				<td>
					
					<p class="man-template-tab-krpr-r ">173</p>
				</td>
				<td>
					
					<p class="man-template-tab-krpr-r ">175</p>
				</td>
				<td>
					
					<p class="man-template-tab-krpr-r ">177</p>
				</td>
				<td>
					
					<p class="man-template-tab-krpr-r ">179</p>
				</td>
				<td>
					
					<p class="man-template-tab-krpr-r ">180</p>
				</td>
				<td>
					
					<p class="man-template-tab-krpr-r ">118</p>
				</td>
				<td>
					
					<p class="man-template-tab-krpr-r ">184</p>
				</td>
				<td>
					
					<p class="man-template-tab-krpr-r ">186</p>
				</td>
				<td>
					
					<p class="man-template-tab-krpr-r ">188</p>
				</td>
				<td>
					
					<p class="man-template-tab-krpr-r ">190</p>
				</td>
				<td>
					
					<p class="man-template-tab-krpr-r ">192</p>
				</td>
				<td>
					
					<p class="man-template-tab-krpr-r ">193</p>
				</td>
				<td>
					
					<p class="man-template-tab-krpr-r ">195</p>
				</td>
				<td>
					
					<p class="man-template-tab-krpr-r ">197</p>
				</td>
				<td>
					
					<p class="man-template-tab-krpr-r ">199</p>
				</td>
				<td>
					
					<p class="man-template-tab-krpr-r ">201</p>
				</td>
				<td>
					
					<p class="man-template-tab-krpr-r ">203</p>
				</td>
				<td>
					
					<p class="man-template-tab-krpr-r ">205</p>
				</td>
				<td>
					
					<p class="man-template-tab-krpr-r ">207</p>
				</td>
				<td>
					
					<p class="man-template-tab-krpr-r ">210</p>
				</td>
				<td>
					
					<p class="man-template-tab-krpr-r ">212</p>
				</td>
				<td>
					
					<p class="man-template-tab-krpr-r ">214</p>
				</td>
				<td>
					
					<p class="man-template-tab-krpr-r ">216</p>
				</td>
				<td>
					
					<p class="man-template-tab-krpr-r "></p>
				</td>
			</tr>
			<tr>
				
				
				<td>
					
					<p class="man-template-tab-krpr-fett man-font-weight-bold man-text-align-left ">Differenza</p>
				</td>
				<td>
					
					<p class="man-template-tab-krpr-r ">0</p>
				</td>
				<td>
					
					<p class="man-template-tab-krpr-r ">10</p>
				</td>
				<td>
					
					<p class="man-template-tab-krpr-r ">56</p>
				</td>
				<td>
					
					<p class="man-template-tab-krpr-r ">48</p>
				</td>
				<td>
					
					<p class="man-template-tab-krpr-r ">69</p>
				</td>
				<td>
					
					<p class="man-template-tab-krpr-r ">79</p>
				</td>
				<td>
					
					<p class="man-template-tab-krpr-r ">92</p>
				</td>
				<td>
					
					<p class="man-template-tab-krpr-r ">49</p>
				</td>
				<td>
					
					<p class="man-template-tab-krpr-r ">47</p>
				</td>
				<td>
					
					<p class="man-template-tab-krpr-r ">46</p>
				</td>
				<td>
					
					<p class="man-template-tab-krpr-r ">46</p>
				</td>
				<td>
					
					<p class="man-template-tab-krpr-r ">47</p>
				</td>
				<td>
					
					<p class="man-template-tab-krpr-r ">58</p>
				</td>
				<td>
					
					<p class="man-template-tab-krpr-r ">68</p>
				</td>
				<td>
					
					<p class="man-template-tab-krpr-r ">68</p>
				</td>
				<td>
					
					<p class="man-template-tab-krpr-r ">67</p>
				</td>
				<td>
					
					<p class="man-template-tab-krpr-r ">53</p>
				</td>
				<td>
					
					<p class="man-template-tab-krpr-r ">52</p>
				</td>
				<td>
					
					<p class="man-template-tab-krpr-r ">51</p>
				</td>
				<td>
					
					<p class="man-template-tab-krpr-r ">50</p>
				</td>
				<td>
					
					<p class="man-template-tab-krpr-r ">49</p>
				</td>
				<td>
					
					<p class="man-template-tab-krpr-r ">38</p>
				</td>
				<td>
					
					<p class="man-template-tab-krpr-r ">–13</p>
				</td>
				<td>
					
					<p class="man-template-tab-krpr-r ">–15</p>
				</td>
				<td>
					
					<p class="man-template-tab-krpr-r ">–18</p>
				</td>
				<td>
					
					<p class="man-template-tab-krpr-r ">–20</p>
				</td>
				<td>
					
					<p class="man-template-tab-krpr-r ">–32</p>
				</td>
				<td>
					
					<p class="man-template-tab-krpr-r ">–44</p>
				</td>
				<td>
					
					<p class="man-template-tab-krpr-r "></p>
				</td>
			</tr>
			
			
		</table></div>
<div class="footnotes"><p id="fn-d7e2698"><sup><a href="#fnbck-d7e2698">24</a></sup><sup></sup> Le spese lorde qui indicate sono in parte controfinanziate tramite la partecipazione del Cantone di San Gallo (fr. 208,<i>08 </i>mio. in totale) e il contributo d’interesse del FOSTRA (fr. 5,<i>2 </i>mio. in totale).</p></div>
</div></section></div>
</div></body>
</html>
